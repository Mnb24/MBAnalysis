आदिपर्व	
अध्यायः 001	
	
	
नारायणं नमस्कृत्य नरं चैव नरोत्तमम् ।	SV-01-01-001-000a
देवीं सरस्वतीं चैव ततो जयमुदीरयेत् ॥	SV-01-01-001-000c
श्री रोमहर्षणपुत्र उग्रश्रवाः सूतः पौराणिको नैमिशारण्ये शौनकस्य कुलपतेर्द्वादशवार्षिके सत्रे वर्तमाने ।	SV-01-01-001-001A
समासीनानभ्यगच्छद् ब्रह्मर्षीन् संशितव्रतान् ।	SV-01-01-001-002a
विनयावनतो भूत्वा कदाचित् सूतनन्दनः ॥	SV-01-01-001-002c
शौनकप्रमुखाः सर्वे नैमिशारण्यवासिनः ।	SV-01-01-001-003a
चित्राः श्रोतुं कथास्तत्र परिवव्रुः समन्ततः॥	SV-01-01-001-003c
अभिवाद्य मुनींस्तांस्तु सर्वानेव कृताञ्जलिः ।	SV-01-01-001-004a
अपृच्छत् स तपोवृद्धिं सद्भिश्चैवाभिनन्दितः ॥	SV-01-01-001-004c
अथ तेषूपविष्टेषु सर्वेष्वेव तपस्विषु ।	SV-01-01-001-005a
निर्दिष्टमासनं भेजे विनयाद्रौमहर्षणिः ॥	SV-01-01-001-005c
सुखासीनं ततस्तं तु विश्रान्तमुपलक्ष्य च ।	SV-01-01-001-006a
अथापृच्छदृषिश्रेष्ठः सम्यक् प्रस्तावयन् कथाः ॥	SV-01-01-001-006c
कुत आगम्यते सौते क्व वायं विहृतस्त्वया ।	SV-01-01-001-007a
कालः कमलपत्राक्ष शंसैतत् पृच्छतो मम ॥	SV-01-01-001-007c
सूतः-	SV-01-01-001-008
जनमेजयस्य राजर्षेः सर्पसत्रे महात्मनः ।	SV-01-01-001-008a
समीपे पार्थिवेन्द्रस्य सम्यक् पारिक्षितस्य च ॥	SV-01-01-001-008c
कृष्णद्वैपायनप्रोक्ताः सुपुण्या विविधाः कथाः ।	SV-01-01-001-009a
कथिताश्चापि विधिवद् या वैशम्पायनेन च ॥	SV-01-01-001-009c
श्रुत्वाहं ता विचित्रार्था महाभारतसंश्रिताः ।	SV-01-01-001-010a
बहूनि सम्परिक्रम्य तीर्थान्यायतनानि च ॥	SV-01-01-001-010c
समन्तपञ्चकं नाम पुण्यं द्विजनिषेवितम् ।	SV-01-01-001-011a
गतवानस्मि तं देशं युद्धं यत्राभवत्पुरा ॥	SV-01-01-001-011c
पाण्डवानां कुरूणां च सर्वेषां महीक्षिताम् ।	SV-01-01-001-012a
दिदृक्षुरागतस्तस्मात् समीपं भवतामिह ॥	SV-01-01-001-012c
आयुष्मन्तः सर्व एव ब्रह्मभूता हि मे मताः । 	SV-01-01-001-013a
अस्मिन्यज्ञे महाभागाः सूर्यपावकवर्चसः ॥	SV-01-01-001-013c
कृतकृत्याश्च शुचयः कृतजप्या हुताग्नयः ।	SV-01-01-001-014a
भवन्त आगताः स्वस्था ब्रवीमि किमहं द्विजाः ॥	SV-01-01-001-014c
पुराणसंहिताः पुण्याः कथा वा सम्मतिं श्रिताः ।	SV-01-01-001-015a
इतिवृत्तं नरेन्द्राणामृषीणां च महात्मनाम् ॥	SV-01-01-001-015c
ऋषयः-	SV-01-01-001-016
द्वैपायनेन यत्प्रोक्तं पुराणं परमर्षिणा ।	SV-01-01-001-016a
सुरैर्ब्रह्मर्षिभिश्चैव श्रुत्वा यदभिपूजितम् ॥	SV-01-01-001-016c
तस्याख्यानवरिष्ठस्य विचित्रपदपर्वणः ।	SV-01-01-001-017a
सूक्ष्मार्थन्याययुक्तस्य वेदार्थैर्भूषितस्य च ॥	SV-01-01-001-017c
भारतस्येतिहासस्य पुण्यग्रन्थार्थसंयुताम् ।	SV-01-01-001-018a
संस्कारोपगतां ब्राह्मीं नानाशास्त्रोपबृंहिताम् ॥	SV-01-01-001-018c
जनमेजयस्य यां राज्ञो वैशम्पायन उक्तवान् ।	SV-01-01-001-019a
यथावत् स मुनिः पृष्टः सत्रे द्वैपायनाज्ञया ॥	SV-01-01-001-019c
वेदैश्चतुर्भिः सहितां व्यासस्याद्भुतकर्मणः ।	SV-01-01-001-020a
संहितां श्रोतुमिच्छामो धर्म्यां पापभयापहाम् ॥	SV-01-01-001-020c
सूृतः-	SV-01-01-001-021
आद्यं पुरुषमीशानं पुरुहूतं पुरुष्टुतम् ।	SV-01-01-001-021a
ऋतमेकाक्षरं ब्रह्म व्यक्ताव्यक्तं सनातनम् ॥	SV-01-01-001-021c
नमस्कृत्य हृषीकेशं चराचरगुरुं हरिम् ।	SV-01-01-001-022a
महर्षेः सर्वलोकेषु पूजितस्य महात्मनः ॥	SV-01-01-001-022c
प्रवक्ष्यामि मतं कृत्स्नं व्यासस्यामिततेजसः।	SV-01-01-001-023a
आचख्युः कवयः केचित् सम्प्रत्याचक्षते परे ॥	SV-01-01-001-023c
आख्यास्यन्ति तथैवान्य इतिहासमिमं भुवि ।	SV-01-01-001-024a
एताद्वि त्रिषु लोकेषु महज्ज्ञानं प्रतिष्ठितम् ॥	SV-01-01-001-024c
विस्तरैश्च समासैश्च साध्यते यद्द्विजातिभिः ।	SV-01-01-001-025a
अलङ्कृतैः शुभैः शब्दैः समयैर्दिव्यमानुषैः ॥	SV-01-01-001-025c
छन्दोवृत्तैश्च विविधैरन्वितं विदुषां प्रियम् ।	SV-01-01-001-026a
तपसा ब्रह्मचर्येण व्यस्य वेदं सनातनम् ॥	SV-01-01-001-026c
इतिहासमिमं चक्रे पुण्यं सत्यवतीसुतः ।	SV-01-01-001-027a
पुण्ये हिमवतः पादे मेध्ये गिरिगुहालये ॥	SV-01-01-001-027c
विशोध्य देहं धर्मात्मा दर्भसंस्तरमाश्रितः ।	SV-01-01-001-028a
शुचिः सनियमो व्यासः शान्तात्मा तपसि स्थितः ॥	SV-01-01-001-028c
भारतस्येतिहासस्य धर्मेणान्वीक्ष्य तां गतिम् ।	SV-01-01-001-029a
प्रविश्य योगं ज्ञानेन सोऽपश्यत् सर्वमन्ततः ॥	SV-01-01-001-029c
निष्प्रभेऽस्मिन्निरालोके सर्वतस्तमसावृते ।	SV-01-01-001-030a
ब्राह्ममण्डमभूदेकं प्रजानां बीज मक्षयम् ॥	SV-01-01-001-030c
युगस्यादिनिमित्तं तन् महद्दिव्यं प्रचक्षते ।	SV-01-01-001-031a
यस्मिंस्तच्छ्रूयते नित्यं ज्योतिर्ब्रह्म सनातनम् ॥	SV-01-01-001-031c
अद्भुतं चाप्यजातं च सर्वतः समतां गतम् ।	SV-01-01-001-032a
अव्यक्तं कारणं सूक्ष्मं यत्तत्सदसदात्मकम् ॥	SV-01-01-001-032c
यस्मिन् पितामहो जज्ञे प्रभुरेकः प्रजापतिः ।	SV-01-01-001-033a
ब्रह्मा सुरगुरुः स्थाणुर्मनुश्च परमेष्ठिजः ॥	SV-01-01-001-033c   
प्राचेतसस्तथा दक्षो दक्षपुत्राश्च सप्त ये ।	SV-01-01-001-034a
ततः प्रजानां पतयः प्राभवन्नेकविंशतिः ॥	SV-01-01-001-034c
पुरुषश्चाप्रमेयात्मा यं सर्वऋषयो विदुः ।	SV-01-01-001-035a
विश्वेदेवास्तथादित्या वसवोऽथाश्विनावपि ॥	SV-01-01-001-035c
यक्षाः साध्याः पिशाचाश्च गुह्यकाः पितरस्तथा ।	SV-01-01-001-036a
सप्तर्षयश्च विद्वांसः शिष्टा ब्रह्मर्षयस्तथा॥	SV-01-01-001-036c
राजर्षयश्च बहवः सम्भूता भूरितेजसः ।	SV-01-01-001-037a
तथा द्यौः पृथिवी वायुरन्तरिक्षं दिशस्तथा ॥	SV-01-01-001-037c
संवत्सरस्ततो मासाः पक्षाहोरात्रयः क्रमात् ।	SV-01-01-001-038a
यच्चान्यदपि तत्सर्वं सम्भूतं लोकसाक्षिकम् ॥	SV-01-01-001-038c
यदिदं दृश्यते किञ्चिद् भूतं स्थावरजङ्गमम् ।	SV-01-01-001-039a
पुनः संक्षिप्यते सर्वं जगत् प्राप्ते युगक्षये ॥	SV-01-01-001-039c
यथर्तुष्वृतुलिङ्गानि नानारूपाणि पर्यये ।	SV-01-01-001-040a
दृश्यन्ते तानि तान्येव तथा भावा युगादिषु ॥	SV-01-01-001-040c
एवमेतदनाद्यन्तं भूत सङ्घातकारकम् ।	SV-01-01-001-041a
अनादिनिधनं लोके चक्रं सम्परिवर्तते ॥	SV-01-01-001-041c
त्रयस्त्रिंशत्सहस्राणि त्रयस्त्रिंशच्छतानि च ।	SV-01-01-001-042a
त्रयस्त्रिंशच्च देवानां सृष्टिः संक्षेपलक्षणा ॥	SV-01-01-001-042c
दिवस्पुत्रो बृहद्भानुश् चक्षुरात्मा विभावसुः ।	SV-01-01-001-043a
सविता च ऋचीकोऽर्को भानुरावाहको रविः ॥	SV-01-01-001-043c
सुता विवस्वतः सर्वे मह्यस्तेषामथावरः ।	SV-01-01-001-044a
देवरस्तस्य तनयस् तस्मात्सुभ्राडिति स्मृतः ॥	SV-01-01-001-044c
सुभ्राजस्तु त्रयः पुत्राः प्रजावन्तो बहुश्रुताः ।	SV-01-01-001-045a
दशज्योतिः शतज्योतिः सहस्रज्योतिरात्मवान् ॥	SV-01-01-001-045c
दशपुत्रसहस्राणि दशज्योतेर्महात्मनः ।	SV-01-01-001-046a
ततो दशगुणाश्चान्ये शतज्योतेरिहात्मजाः ॥	SV-01-01-001-046c
भूयस्ततो दशगुणाः सहस्रज्योतिजाः सुताः ।	SV-01-01-001-047a
तेभ्योऽयं कुरुवंशश्च यदूनां भरतस्य च ॥	SV-01-01-001-047c
ययातीक्ष्वाकुवंशश्च राजर्षीणां च सर्वशः ।	SV-01-01-001-048a
सम्भूता बहवो वंशा भूतसङ्घाः सुविस्तराः ॥ 	SV-01-01-001-048c
भूतस्थानानि सर्वाणि रहस्यं त्रिविधं च यत् ।	SV-01-01-001-049a
वेदयोगं सविज्ञानं धर्मार्थौ काममेव च ॥	SV-01-01-001-049c
धर्मार्थकामशास्त्राणि शास्त्राणि विविधानि च ।	SV-01-01-001-050a
लोकयात्राविधानं च सम्भूतं द्दृष्टवानृषिः ॥	SV-01-01-001-050c
नीतिर्भरतवंशस्य विस्तारश्चैव सर्वशः ।	SV-01-01-001-051a
इतिहासाः सहव्याख्या विविधाः श्रुतयोऽपि च ॥	SV-01-01-001-051c
इह सर्वमनुक्रान्तं उक्तं ग्रन्थस्य लक्षणम् ।	SV-01-01-001-052a
संक्षेपेणेतिहासस्य ततो वक्ष्यति विस्तरम् ॥	SV-01-01-001-052c
विस्तीर्यैतन्महात्मायं ऋषिः संक्षिप्य चाब्रवीत् ।	SV-01-01-001-053a
इष्टं हि विदुषां लोके समासव्यासधारणम् ॥	SV-01-01-001-053c
मन्वादि भारतं केचिद् आस्तीकादि तथापरे ।	SV-01-01-001-054a
तथोपरिचराद्यन्ये विप्राः सम्यगधीयते॥	SV-01-01-001-054c
विविधं संहिताज्ञानं दीपयन्ति मनीषिणः ।	SV-01-01-001-055a
व्याख्यानकुशलाः कोचित् कोचिद्ग्रन्थस्य धारणे ॥	SV-01-01-001-055c
तपसा ब्रह्मचर्येण व्यस्य वेदं सनातनम् ।	SV-01-01-001-056a
इतिहासमिमं चक्रे पुण्यं सत्यवतीसुतः ॥	SV-01-01-001-056c
पराशरात्मजः श्रीमान् ब्रह्मर्षिः संशितव्रतः ।	SV-01-01-001-057a
मातुर्नियोगाद्धर्मात्मा गाङ्गेयस्य च धीमतः ॥	SV-01-01-001-057c
क्षेत्रे विचित्रवीर्यस्य कृष्णद्वैपायनः पुरा ।	SV-01-01-001-058a
त्रीनग्नीनिव कौरव्याञ् जनयामास वीर्यवान् ॥	SV-01-01-001-058c
उत्पाद्य धृतराष्ट्रं च पाण्डुं विदुरमेव च ।	SV-01-01-001-059a
जगाम तपसे श्रीमान् पुनरेवाश्रमं प्रति ॥	SV-01-01-001-059c
तेष्वात्मजेषु वृद्धेषु गतेषु च परां गतिम् ।	SV-01-01-001-060a
अब्रवीद्भारतं लोके मानुषेऽस्मिन्महानृषिः ॥	SV-01-01-001-060c
जनमेजयेन पृष्टः सन् ब्राह्मणैश्च सहस्रशः ।	SV-01-01-001-061a
शशास शिष्यमासीनं वैशम्पायनमन्तिके ॥	SV-01-01-001-061c
स सदस्यैः सहासीनं श्रावयामास भारतम् ।	SV-01-01-001-062a
कर्मान्तरेषु यज्ञस्य चोद्यमानः पुनः पुनः ॥	SV-01-01-001-062c
विस्तरं कुरुवंशस्य गान्धार्याः सर्पशीलताम् ।	SV-01-01-001-063a
क्षत्तुः प्रज्ञां धृतिं कुन्त्याः सम्यग्द्वैपायनोऽब्रवीत् ॥	SV-01-01-001-063c
वासुदेवस्य माहात्म्यं पाण्डवानां च सत्यताम् ।	SV-01-01-001-064a
दुर्वृत्तं धार्तराष्ट्राणां उक्तवान्भगवानृषिः ॥	SV-01-01-001-064c
इदं शतसहस्राग्रं श्लोकानां पुण्यकर्मणः ।	SV-01-01-001-065a
उपाख्यानैः सह ज्ञेयं श्राव्यं भारतमुत्तमम् ॥	SV-01-01-001-065c
चतुर्विंशतिसाहस्रं चक्रे भारतसंहितम् ।	SV-01-01-001-066a
उपाख्यानै र्विना तावद् भारतं प्रोच्यते बुधैः ।	SV-01-01-001-066c
ततोऽप्यर्धशतं भूयः संक्षेपं कृतवानृषिः॥	SV-01-01-001-066e
तस्याख्यानवरिष्ठस्य कृष्णद्वैपायनः प्रभुः । 	SV-01-01-001-067a
कथमध्यापयामीह शिष्यानित्यभ्यचिन्तयत् ॥	SV-01-01-001-067c
तस्य चिन्तियमानस्य ऋषेर्द्वैपायनस्य च ॥	SV-01-01-001-068ac
स्मृत्याजगाम भगवान् ब्रह्मा लोकगुरुः स्वयम् ।	SV-01-01-001-069a
प्रीत्यर्थं महर्षेश्चापि लोकानां हितकाम्यया ॥	SV-01-01-001-069c
तं दृष्ट्वा विस्मितो भूत्वा प्राञ्जलिः प्रणतः स्थितः ।	SV-01-01-001-070a
आसनं कल्पयामास सर्वदेवणै र्वृतम् ॥	SV-01-01-001-070c
हिरण्यगर्भमासीनं तस्मिंस्तु परमासने ।	SV-01-01-001-071a
परिवृत्यासनाभ्याशे वासवेयः स्थितोऽनघः ॥	SV-01-01-001-071c
अनुज्ञातोऽथ कृतिना ब्रह्मणा परमेष्ठिना ।	SV-01-01-001-072a
निषसादासनाभ्याशे प्रीयमाणः सुविस्मितः ॥	SV-01-01-001-072c
उवाच च महातेजा ब्रह्माणं परमेष्ठिनम् ।	SV-01-01-001-073a
कृतं मयैतद्भगवन् काव्यं परमपूजितम् ॥	SV-01-01-001-073c
ब्रह्मन्वेदरहस्यं च यच्चाप्यभिहितं मया ।	SV-01-01-001-074a
साङ्गोपनिषदानां च वेदानां विस्तरक्रिया ॥	SV-01-01-001-074c
इतिहासपुराणानां उन्मेषं निमिषं च यत् ।	SV-01-01-001-075a
भूतं भव्यं भविष्यच्च त्रिविधं कालसंज्ञितम् ॥	SV-01-01-001-075c
जरामृत्युभयव्याधि भाव्यभावार्थनिश्चयः ।	SV-01-01-001-076a
विविधस्य च धर्मस्य ह्याश्रमाणां च लक्षणम् ॥	SV-01-01-001-076c
चातुर्वर्ण्यविधानं च पुराषाणां च कृत्स्नशः ।	SV-01-01-001-077a
तपसो ब्रह्मचर्यस्य पृथिव्याश्चन्द्रसूर्ययोः ॥	SV-01-01-001-077c
ग्रहनक्षत्रताराणां प्रमाणं च युगैः सह ।	SV-01-01-001-078a
ऋचो यजूंषि सामानि शब्दोऽध्यात्मं तथैव च ॥	SV-01-01-001-078c
न्यायः शिक्षा चिकित्सा च ज्ञानं पाशुपतं तथा ।	SV-01-01-001-079a
इत्यनेकाश्रयं जन्म दिव्यमानुषसञ्ज्ञितम् ॥	SV-01-01-001-079c
तीर्थानां चैव पुण्यानां देशानां चैव कीर्तनम् ।	SV-01-01-001-080a
नदीनां पर्वतानां च वनानां सागरस्य च ॥	SV-01-01-001-080c
पुराणां चैव दिव्यानां कल्पानां युद्धकौशलम् ।	SV-01-01-001-081a
वाक्यजातिविशेषश्च लोकयात्राक्रमश्च यः ।	SV-01-01-001-081c
यच्च सर्वगतं वस्तु तत्प्रभो क्षन्तुमर्हसि ॥	SV-01-01-001-081e
ब्रह्मा-	SV-01-01-001-082
तपोविशिष्टादपि च वसिष्ठान्मुनिपुङ्गवात् ।	SV-01-01-001-082a
मन्ये श्रेष्ठतमं त्वाऽद्य रहस्यज्ञानवेदनात् ॥	SV-01-01-001-082c
जन्मप्रभृति सत्यां ते वेद्मि गां ब्रह्म वादिनीम् ।	SV-01-01-001-083a
त्वया च काव्यमित्युक्तं तस्मात्काव्यं भविष्यति ॥	SV-01-01-001-083c
अस्य काव्यस्य कवयो न समर्था विशेषणे ।	SV-01-01-001-084a
विशेषणे गृहस्थस्य शेषास्त्रय इवाश्रमाः ॥	SV-01-01-001-084c
जडान्धबधिरोन्मत्तं तमोभूतं जगद्भवेत् ।	SV-01-01-001-085a
यदि ज्ञानहुताशेन त्वया नोज्ज्वलितं भवेत् ॥	SV-01-01-001-085c
तमसान्धस्य लोकस्य चेष्टितस्य स्वकर्मभिः ।	SV-01-01-001-086a
ज्ञानाञ्जनशलाकाभिर् बुद्धिनेत्रोत्सवः कृतः ॥	SV-01-01-001-086c
धर्मार्थकाममोक्षाणां समासव्यासकीर्तनैः ।	SV-01-01-001-087a
त्वया भारतसूर्येण तूर्णं विनिहतं तमः ॥	SV-01-01-001-087c
पुराणपूर्णचन्द्रेण श्रुतिज्योत्स्नाप्रकाशिना ।	SV-01-01-001-088a
नृणां कुमुदसौम्यानां कृतं बुद्धिप्रबोधनम् ॥	SV-01-01-001-088c
इतिहासप्रदीपेन मोहावरणघातिना ।	SV-01-01-001-089a
लोकगर्भगृहं कृत्स्नं यथावत्सम्प्रकाशितम् ॥	SV-01-01-001-089c
सङ्ग्रहाध्यायबीजो वै पौलोमास्तीकमूलवान् ।	SV-01-01-001-090a
सम्भवस्कन्धविस्तारः सभारण्यविटङ्कवान् ॥	SV-01-01-001-090c
आरण्यपर्वरूपाढ्यो विराटोद्योगसारवान् ।	SV-01-01-001-091a
भीष्मपर्वमहाशाखो द्रोणपर्वपलाशवान् ॥	SV-01-01-001-091c
कर्णपर्वचितैः पुष्पैः शल्यपर्वसुगन्धिभिः ।	SV-01-01-001-092a
स्त्रीपर्वैकान्तविश्रामः शान्तिपर्वमहाफलः ॥	SV-01-01-001-092c
अश्वमेधामृतरसस् त्वाश्रमस्थानसंश्रयः ।	SV-01-01-001-093a
मौसलद्विजसङ्क्षेप शिष्टद्विजनिषेवितः ॥	SV-01-01-001-093c
सर्वेषां कविमुख्यानां उपजीव्यो भविष्यति ।	SV-01-01-001-094a
पर्जन्य इव भूतानां अक्षयो भारतद्रुमः ॥	SV-01-01-001-094c
सूतः-	SV-01-01-001-095
एवमाभाष्य तं ब्रह्मा जगाम स्वं निवेशनम् ।	SV-01-01-001-095a
भगवान् स जगत्स्रष्टा ऋषिर्देवगणैः सह ॥	SV-01-01-001-095c
तस्य वृक्षस्य वक्ष्यामि शाखापुष्पफलोदयम् ।	SV-01-01-001-096a
साधुमेध्यरसोपेतं अच्छेद्यममरैरपि ॥	SV-01-01-001-096c
अनुक्रामिणमध्यायं वृत्तान्तं सर्वपर्वणाम् ।	SV-01-01-001-097a
इदं द्वैपायनः पूर्वं पुत्रमध्यापयच्छुकम् ॥	SV-01-01-001-097c
ततोऽन्येभ्योऽभिरूपेभ्यः शिष्येभ्यः प्रददौ प्रभुः ।	SV-01-01-001-098a
नारदोऽश्रावयद्देवान् असितो देवलः पितॄन्॥	SV-01-01-001-098c
गन्धर्वयक्षरक्षांसि श्रावयामास वै शुकः ॥	SV-01-01-001-099ac
वैशम्पायनविप्रार्षिः श्रावयामास पार्थिवम् ।	SV-01-01-001-100a
पारिक्षितं महाबाहुं नाम्ना तु जनमेजयम् ॥	SV-01-01-001-100c
दुर्योधनो मन्युमयो महाद्रुमः स्कन्धः कर्णः शकुनिस्तस्य शाखाः ।	SV-01-01-001-101a
दुश्शासनः पुष्पफले समृद्धे मूलं राजा धृतराष्ट्रोऽम्बिकेयः ॥	SV-01-01-001-101c
युधिष्ठिरो धर्ममयो महाद्रुमः स्कन्धोऽर्जुनो भीमसेनोऽस्य शाखाः ।	SV-01-01-001-102a
माद्रीसुतौ पुष्पफले समृद्धे मूलं कृष्णो ब्रह्म च ब्राह्मणाश्च ॥	SV-01-01-001-102c
पाण्डुर्जित्वा बहून्देशान् युध्वा विक्रमणेन च ।	SV-01-01-001-103a
अरण्ये मृगयाशीलो न्यवसत्सजनस्तदा॥	SV-01-01-001-103c
मृगव्यवायनिधने कृच्छ्रां प्राप स आपदम् ।	SV-01-01-001-104a
जन्मप्रभृति पार्थानां तत्राचारविधिक्रमः ॥	SV-01-01-001-104a
मातुरभ्युपपत्तिश्च धर्मोपनिषदं प्रति ।	SV-01-01-001-105a
धर्मस्य वायोः शक्रस्य देवयोश्च तथाश्विनोः ॥	SV-01-01-001-105c
ततो धर्मोपनिषदः श्रुत्वा भर्तुः प्रिया पृथा ।	SV-01-01-001-106a
धर्मानिलेन्द्रान्स्तुतिभिर् जुहाव सुतवाञ्छया ॥	SV-01-01-001-106c
तद्दत्तोपनिषन्माद्री चाश्विनावाजुहाव च ।	SV-01-01-001-107a
जाताः पार्थास्ततः कामी पाण्डुर्माद्र्या दिवं गतः॥	SV-01-01-001-107c
तापसैः सह संवृद्धा मातृभ्यां परिरक्षिताः।	SV-01-01-001-108a
मध्येऽरण्येषु पुण्येषु महतामाश्रमेषु च ॥	SV-01-01-001-108c
मुनिभिश्च समानीता धार्तराष्ट्रान् प्रति स्वयम् ।	SV-01-01-001-109a
शिशवश्चाभिरूपाश्च जटिला ब्रह्मचारिणः ॥	SV-01-01-001-109c
पुत्राश्च भ्रातरश्चेमे शिष्याश्च सुहृदश्च वः ।	SV-01-01-001-110a
पाण्डवाश्चैत इत्युक्त्वा मुनयोऽन्तर्हितास्ततः ॥	SV-01-01-001-110c
तैस्तान्निवेदिताञ्छ्रुत्वा पाण्डवान् कौरवांस्तदा ।	SV-01-01-001-111a
शिष्टाश्च वर्णाः पौरा ये ते हर्षाच्चुक्रुशुर्भृशम् ॥	SV-01-01-001-111c
आहुः केचिन्न तस्यैते तस्यैत इति चापरे ।	SV-01-01-001-112a
यदा चिरमृतः पाण्डुः कथं तस्येति चापरे ॥	SV-01-01-001-112c
स्वागतं सर्वथा दिष्ट्या पाण्डोः पश्याम सन्ततिम् ।	SV-01-01-001-113a
उच्यतां स्वागतमिति वाचोऽश्रूयन्त सर्वशः ॥	SV-01-01-001-113c
तस्मिन्नुपरते शब्दे दिशः सर्वा विनादयन् ।	SV-01-01-001-114a
अन्तर्हितानां भूतानां निस्स्वनस्तुमुलोऽभवत् ॥	SV-01-01-001-114c
पुष्पवृष्टिः शुभा गन्धाः शङ्खदुन्दुभिनिस्वनाः ।	SV-01-01-001-115a
आसन् प्रवेशे पार्थानां तदद्भुतमिवाभवत् ॥	SV-01-01-001-115c
तत्प्रीत्या चैव सर्वेषां पौराणां हर्षसम्भवः ।	SV-01-01-001-116a
शब्द आसीन्महांस्तत्र दिवस्पृक् कीर्तिवर्धनः ॥	SV-01-01-001-116c
तेऽधीत्य सकलान्वेदाञ् शास्त्राणि विविधानि च ।	SV-01-01-001-117a
न्यवसन् पाण्डवास्तत्र पूजिता अकुतोभयाः ॥	SV-01-01-001-117c
युधिष्ठिरस्य शौचेन प्रीताः प्रकृतयोऽभवन् ।	SV-01-01-001-118a
धृत्या च भीमसेनस्य विक्रमेणार्जुनस्य च ॥	SV-01-01-001-118c
गुरुशुश्रूषया कुन्त्या यमयोर्विनयेन च ।	SV-01-01-001-119a
तुतोष लोकः सकलस् तेषां वीर्यगुणेन च ॥	SV-01-01-001-119c
समवाये तदा राज्ञां कन्यां तत्र स्वयंवरात् ।	SV-01-01-001-120a
प्राप्तवानर्जुनः कृष्णां कृत्वा कर्म सुदुष्करम् ॥	SV-01-01-001-120c
तदा प्रभृति लोकेऽस्मिन् पूज्यः सर्वधनुष्मताम् ।	SV-01-01-001-121a
आदित्य इव दुष्प्रेक्ष्यः समरेष्वपि चाभवत् ॥	SV-01-01-001-121c
स सर्वान् पार्थिवाञ्जित्वा सर्वांश्च महतो गणान् ।	SV-01-01-001-122a
आजहारार्जुनो राज्ञो राजसूनुर्महाक्रतुम् ॥	SV-01-01-001-122c
अन्नवान्दक्षिणावांश्च सर्वैः समुदितो गुणैः ।	SV-01-01-001-123a
युधिष्ठिरेण सम्प्राप्तो राजसूयो महाक्रतुः ॥	SV-01-01-001-123c
सुनयाद्वासुदेवस्य भीमार्जुनबलेन च ।	SV-01-01-001-124a
घातयित्वा जरासन्धं चैद्यं च बलदर्पितम् ॥	SV-01-01-001-124c
दुर्योधनमुपागच्छन्नर्हणानि ततस्ततः ।	SV-01-01-001-125a
मणिकाञ्चनरत्नानि गोहस्त्यश्वधनानि च ॥	SV-01-01-001-125c
समृद्धां तां ततो दृष्ट्वा पाण्डवानां तदा श्रियम् ।	SV-01-01-001-126a
ईर्ष्यासमुत्थः सुमहांस्तस्य मन्युरजायत ॥	SV-01-01-001-126c
विमानप्रतिमां चापि मयेन सुकृतां सभाम् ।	SV-01-01-001-127a
पाण्डवानामुपसृतां स दृष्ट्वा पर्यतप्यत ॥	SV-01-01-001-127c
यत्रावहसितश्चासीत् प्रस्कन्दन्निव सम्भ्रमात् ।	SV-01-01-001-128a
प्रत्यक्षं वासुदेवस्य भीमेनानभिजातवत् ॥	SV-01-01-001-128c
स भोगान्विविधान्भुञ्जन् रत्नानि विविधानि च ।	SV-01-01-001-129a
व्यथितो धृतराष्ट्रस्य विवर्णोऽथ शशंस च ॥	SV-01-01-001-129c
अन्वजानात्ततो द्यूतं धृतराष्ट्रः सुतप्रियः ।	SV-01-01-001-130a
तच्छ्रुत्वा वासुदेवस्य कोपस्समभवन्महान् ॥	SV-01-01-001-130c
नातिप्रीतमनाश्चासीद्ं विषादं चाप्युपेक्षते ।	SV-01-01-001-131a
द्यूतादीननयान्घोरान् प्रवृद्धां श्चाप्युपेक्षते ॥	SV-01-01-001-131c
निरस्य विदुरं द्रोणं भीष्म शारद्वतं कृपम् ।	SV-01-01-001-132a
विग्रहे तुमुले तस्मिन्नहन्क्षत्रं परस्परम् ॥	SV-01-01-001-132c
जयत्सु पाण्डुपुत्रेषु श्रुत्वा सुमहदप्रियम् ।	SV-01-01-001-133a
दुर्योधनवधं श्रुत्वा कर्णस्य शकुनेस्तथा ।	SV-01-01-001-133c
धृतराष्ट्रश्चिरं ध्यात्वा सञ्जयं वाक्यमब्रवीत् ॥	SV-01-01-001-133e
शृणु सञ्जय मे सर्वामाद्यासूयितुमर्हसि ।	SV-01-01-001-134a
श्रुतवानसि मेधावी बुद्धिमान्प्राज्ञसत्तम ॥	SV-01-01-001-134c
विग्रहे मम पुत्राणां पाण्डूनां च तथा सति ।	SV-01-01-001-135a
न मे विशेषः पुत्रेषु स्वेषु पाण्डुसुतेषु वा ॥	SV-01-01-001-135c
वृद्धं मामभ्यसूयन्ते पुत्रा मन्युपरायणाः ।	SV-01-01-001-136a
अहं त्वचक्षुः कार्पण्यात्पुत्रप्रीत्या सहामि तत् ॥	SV-01-01-001-136c
मुह्यन्तं चानुमुह्यामि दुर्योधनमचेतसम् ।	SV-01-01-001-137a
राजसूये श्रियं दृष्ट्वा पाण्डवस्य महौजसः ॥	SV-01-01-001-137c
तच्चावहसनं प्राप्य सभारोहणदर्शने ।	SV-01-01-001-138a
अमर्षितः स्वयं जेतुमशक्तः पाण्डवान् रणे ॥	SV-01-01-001-138c
निरुत्साहः श्रियं प्राप्तुं श्रियं चाक्षत्रियो यथा ।	SV-01-01-001-139a
गान्धारराजसहितश् छद्मद्यूतममन्त्रयत् ॥	SV-01-01-001-139c
तत्र यद्यद्यथा ज्ञातं मया सञ्जय तच्छृणु ॥	SV-01-01-001-140ac
श्रुत्वा तु मम वाक्यानि बुद्ध्या युक्तानि तत्त्वतः ।	SV-01-01-001-141a
ततो ज्ञास्यसि मां सौते प्रज्ञाचक्षुषमित्युत ॥	SV-01-01-001-141c
यदाश्रौषं धनुरायम्य चित्रं विद्धं लक्ष्यं पातितं वै पृथिव्याम् ।	SV-01-01-001-142a
कृष्णां हृतां प्रेश्यतां सर्वराज्ञां तदा नाशंसे विजयाय सञ्जय ॥	SV-01-01-001-142c
यदाऽश्रौषं द्वारकायां सुभद्रां प्रसह्योढां माधवीमर्जुनेन ।	SV-01-01-001-143a
इन्द्रप्रस्थं वृष्णिवीरौ च यातौ तदा नाशंसे विजयाय सञ्जय ॥	SV-01-01-001-143c
यदाश्रौषं देवराजप्रवृष्टं शरैर्दिव्यैर्वारितमर्जुनेन ।	SV-01-01-001-144a
अग्निं तदा तर्पितं खाण्डवे तु तदा नाशंसे विजयाय सञ्जय ॥	SV-01-01-001-144c
यदाश्रौषं पुनरामन्त्र्य द्यूते महात्मानां प्रस्थितानां वनाय।	SV-01-01-001-145a
ज्येष्ठप्रीत्या क्लिश्यतां पाण्डवानां तदा नाशंसे विजयाय सञ्जय ॥	SV-01-01-001-145c
यदाश्रौषं हृतराज्यं युधिष्ठिरं पराजितं सौबलेनाक्षवत्याम् ।	SV-01-01-001-146a
अन्वागतं भ्रातृभिरप्रमेयैस्तदा नाशंसे विजयाय सञ्जय ॥	SV-01-01-001-146c
यदाश्रौषं द्रौपदीमश्रुकण्ठीं सभां नीतां दुःखिता मेकवस्त्राम् ।	SV-01-01-001-147a
रजस्वलां नाथवतीमनाथवत् तदा नाशंसे विजयाय सञ्जय ॥	SV-01-01-001-147c
यदाश्रौषं स्नातकानां सहस्रैरन्वागतं धर्मराजं वनस्थम् ।	SV-01-01-001-148a
भिक्षाभुजां ब्राह्मणानां महात्मनां तदा नाशंसे विजयाय सञ्जय ॥	SV-01-01-001-148c
यदाश्रौषं चार्जुनो देवदेवं किरातवेषं त्र्यम्बकं तोष्य युद्धे ।	SV-01-01-001-149a
अवाप तत्पाशुपतं महास्त्रं तदा नाशंसे विजयाय सञ्जय ॥	SV-01-01-001-149c
यदाश्रौषं वनवासे तु पार्थान् समागतान्महर्षिभिः पुराणैः ।	SV-01-01-001-150a
उपास्यमानान् सगणैर्जातसख्यान् तदा नाशंसे विजयाय सञ्जय ॥	SV-01-01-001-150c
यदाश्रौषं त्रिदिवस्थं धनञ्जयं शक्रात्साक्षात् दिव्यमस्त्रं यथावत् ।	SV-01-01-001-151a
अधीयानं संशितं सत्यसन्धं तदा नाशंसे विजयाय सञ्जय ॥	SV-01-01-001-151c
यदाश्रौषं तीर्थयात्रानिवृत्तं पाण्डोस्सुतं सहितं रोमशेन ।	SV-01-01-001-152a
तस्मादश्रौषीदर्जुनस्यार्थलाभं तदा नाशंसे विजयाय सञ्जय ॥'	SV-01-01-001-152c
यदाश्रौषं वैश्रवणेन सार्धं समागतं भीममन्यांश्च पार्थान् ।	SV-01-01-001-153a
तस्मिन्देशे मानुषाणामगम्ये तदा नाशंसे विजयाय सञ्जय ॥	SV-01-01-001-153c
यदाश्रौषं घोषयात्रागतानां बन्धं गन्धर्वैर्मोक्षणं चार्जुनेन ।	SV-01-01-001-154a
स्वेषां सुतानां कर्णबुद्धौ रतानां तदा नाशंसे विजयाय सञ्जय ॥	SV-01-01-001-154c
यदाश्रौषं यक्षरूपेण धर्मं समागतं धर्मराजेन सूत ।	SV-01-01-001-155a
प्रश्नानुक्ताम् विब्रुवन्तं च सम्यक् तदा नाशंसे विजयाय सञ्जय ॥	SV-01-01-001-155c
यदाश्रौषं तान्यथाज्ञातवासेऽज्ञायमानान्मामकानां सकाशे ।	SV-01-01-001-156a
दक्षान्पार्थान् चरतश्चाग्निकल्पांस्तदा नाशंसे विजयाय सञ्जय ॥	SV-01-01-001-156c
यदाश्रौषं कीचकानां वरिष्ठं निषूदितं भ्रातृशतेन सार्धम् ।	SV-01-01-001-157a
द्रौपद्यर्थं भीमसेनेन सङ्ख्ये तदा नाशंसे विजयाय सञ्जय ॥	SV-01-01-001-157c
यदाश्रौषं मामकानां वरिष्ठान् धनञ्जयेनैकरथेन भग्नान् ।	SV-01-01-001-158a
विराटराष्ट्रे वसता महात्मना तदा नाशंसे विजयाय सञ्जय ॥	SV-01-01-001-158c
यदाश्रौषं सत्कृतां मत्स्यराज्ञा सुतां दत्तामुत्तरामर्जुनाय ।	SV-01-01-001-159a
तां त्वर्जुनः प्रत्यगृह्णात्सुतार्थे तदा नाशंसे विजयाय सञ्जय ॥	SV-01-01-001-159c
यदाश्रौषं निर्जितस्याधनस्य प्रव्राजितस्य स्वजनात्प्रच्युतस्य ।	SV-01-01-001-160a
अक्षौहिणीस्सप्त युधिष्ठिरस्य तदा नाशंसे विजयाय सञ्जय ॥	SV-01-01-001-160c
यदाश्रौषं नरनारायणौ तौ कृष्णार्जुनौ वदतो नारदस्य ।	SV-01-01-001-161a
अहं द्रष्टा ब्रह्मलोके सदेति तदा नाशंसे विजयाय सञ्जय ॥	SV-01-01-001-161c
यदाश्रौषं माधवं वासुदेवं सर्वात्मना पाण्डवार्थे निविष्टम् ।	SV-01-01-001-162a
यस्येमां गां विक्रममेकमाहुस्तदा नाशंसे विजयाय सञ्जय ॥	SV-01-01-001-162c
यदाश्रौषं कर्णदुर्योधनाभ्यां बुद्धिं कृतां निग्रहे केशवस्य ।	SV-01-01-001-163a
तं चात्मानं बहुधा दर्शयानं तदा नाशंसे विजयाय सञ्जय ॥	SV-01-01-001-163c
यदाश्रौषं वासुदेवे प्रयाते रथस्यैकामग्रतस्तिष्ठमानाम् ।	SV-01-01-001-164a
तप्तां पृथां सान्त्वितां केशवेन तदा नाशंसे विजयाय सञ्जय ॥	SV-01-01-001-164c
यदाश्रौषं मन्त्रिणं वासुदेवं तथा भीष्मं शान्तनवं च तेषाम् ।	SV-01-01-001-165a
भारद्वाजं चाशिषोऽनुब्रुवाणं तदा नाशंसे विजयाय सञ्जय ॥	SV-01-01-001-165c
यदाश्रौषं वासुदेवार्जुनौ तौ तथा धनुर्गाण्डिवमप्रमेयम् ।	SV-01-01-001-166a
त्रीण्युग्रवीर्याणि समागतानि तदा नाशंसे विजयाय सञ्जय ॥	SV-01-01-001-166c
यदाश्रौषं कश्मलेनाभिपन्ने रथोपस्थे सीदमानेऽर्जुने वै ।	SV-01-01-001-167a
कृष्णं लोकान्दर्शयानं शरीरे तदा नाशंसे विजयाय सञ्जय ॥	SV-01-01-001-167c
यदाश्रौषं भीष्ममित्रकर्शनं निघ्नन्तमाजावयुतं रथानाम् ।	SV-01-01-001-168a
न चैषां कश्चिदृश्यते वध्यरूपस्तदा नाशंसे विजयाय सञ्जय ॥	SV-01-01-001-168c
यदाश्रौषं भीष्ममत्यन्तशूरं हतं पार्थेनाहवेष्वप्रधृष्यम् ।	SV-01-01-001-169a
शिखण्डिनं पुरतस्स्थापयित्वा तदा नाशंसे विजयाय सञ्जय ॥	SV-01-01-001-169c
यदाश्रौषं शरतल्पे शयानं वृद्धं शूरं सूदितं चित्रपुङ्खैः ।	SV-01-01-001-170a
भीष्मं कृत्वा सोमकानल्पशेषांस्तदा नाशंसे विजयाय सञ्जय ॥	SV-01-01-001-170c
यदाश्रौषं शान्तनवे शयाने पानीयार्थं चोदिते शक्रसूनौ ।	SV-01-01-001-171a
गां भित्त्वाम्भो वारुणेनाददाने तदा नाशंसे विजयाय सञ्जय ॥	SV-01-01-001-171c
यदाश्रौषं शुक्रसूर्यौ च युक्तौ कौन्तेयानामनुलोमौ जयाय ।	SV-01-01-001-172a
नित्यं चास्मास्वापदमावहन्तौ तदा नाशंसे विजयाय सञ्जय ॥	SV-01-01-001-172c
यदा द्रोणो विविधानस्त्रमार्गान्निदर्शयन्समरे चित्रयोधी ।	SV-01-01-001-173a
तान्पाण्डवान् श्रेष्ठतरान्निहन्ति तदा नाशंसे विजयाय सञ्जय ॥	SV-01-01-001-173c
यदाश्रौषं त्रैगर्तान्महारथान् व्यवस्थितानर्जुनस्यान्तकाय ।	SV-01-01-001-174a
संशप्तकान्निहतानर्जुनेन तदा नाशंसे विजयाय सञ्जय ॥	SV-01-01-001-174c
यदाश्रौषं व्यूहमभेद्यमन्यैर्भारद्वाजे नात्तशस्त्रेण गुप्तम् ।	SV-01-01-001-175a
भित्त्वा सौभद्रं वीरमेकं प्रविष्टं तदा नाशंसे विजयाय सञ्जय ॥	SV-01-01-001-175c
यदाभिमन्युं परिवार्य बालं सर्वे हत्त्वा हृष्टरूपा बभूवुः ।	SV-01-01-001-176a
महारथाः पार्थमशक्नुवन्तस्तदा नाशंसे विजयाय सञ्जय ॥	SV-01-01-001-176c
यदाश्रौषं चाभिमन्युं निहत्य हर्षान्मोहात्क्रोशतो धार्तराष्ट्रान् ।	SV-01-01-001-177a
क्रोधं मुक्तं सैन्धवे चार्जुनेन तदा नाशंसे विजयाय सञ्जय ॥	SV-01-01-001-177c
यदाश्रौषं सैन्धवार्थे प्रतिज्ञां कृतां तदा मन्युना चार्जुनेन ।	SV-01-01-001-178a
सत्यान्निस्तीर्णां शत्रुमध्ये च तेन तदा नाशंसे विजयाय सञ्जय ॥	SV-01-01-001-178c
यदाश्रौषं श्रान्तहये धनञ्जये मुक्त्वा हयान्पाययित्वोपवृत्तान् ।	SV-01-01-001-179a
पुनर्युक्त्वा वासुदेवं प्रयान्तं तदा नाशंसे विजयाय सञ्जय ॥	SV-01-01-001-179c
यदाश्रौषं वाहनेष्वाश्वसत्सु रथोपस्थे तिष्ठता चार्जुनेन ।	SV-01-01-001-180a
सर्वान्योधान्वारितान्पाण्डवेन तदा नाशंसे विजयाय सञ्जय ॥	SV-01-01-001-180c
यदाश्रौषं नागबलं दुरुत्सहं द्रोणानीकं युयुधानं प्रमथ्य ।	SV-01-01-001-181a
यान्तं वार्ष्णेयं यत्र तौ कृष्णपार्थौ तदा नाशंसे विजयाय सञ्जय ॥	SV-01-01-001-181c
यदाश्रौषं कर्णमासाद्य मुक्तं वधाद्भीमं कुत्सयित्वा वचोभिः ।	SV-01-01-001-182a
धनुष्कोट्या तुद्य कर्णेन वीरं तदा नाशंसे विजयाय सञ्जय ॥	SV-01-01-001-182c
यदाश्रौषं कृतवर्मा कृपश्च कर्णो द्रौणिर्मद्रराजश्च सङ्ख्ये ।	SV-01-01-001-183a
नारक्षन्यत्सैन्धवं वध्यमानं तदा नाशंसे विजयाय सञ्जय ॥	SV-01-01-001-183c
यदाश्रौषं देवराजेन दत्तां शक्तिं मुक्तां शङ्कितां माधवेन ।	SV-01-01-001-184a
घटोत्कचे राक्षसे घोररूपे तदा नाशंसे विजयाय सञ्जय ॥	SV-01-01-001-184c
यदाश्रौषं कर्णघटोत्कचाभ्यां युद्धे मुक्तां सूतपुत्रेण शक्तिम् ।	SV-01-01-001-185a
यया वध्यः समरे सव्यसाची तदा नाशंसे विजयाय सञ्जय ॥	SV-01-01-001-185c
यदाश्रौषं द्रोणमाचार्यमेकं धृष्टद्युम्नेन ह्यतिक्रम्य धर्मम् ।	SV-01-01-001-186a
रथोपस्थे प्रायगतं विशस्तं तदा नाशंसे विजयाय सञ्जय ॥	SV-01-01-001-186c
यदाश्रौषं द्रौणिना द्वैरथस्थं माद्रीसुतं नकुलं योधमध्ये ।	SV-01-01-001-187a
सम्यग्युद्धे पाण्डवं युद्धमानं तदा नाशंसे विजयाय सञ्जय ॥	SV-01-01-001-187c
यदा द्रोणे निहते द्रोणपुत्रो नारायणं दिव्यमस्त्रं विकुर्वन् ।	SV-01-01-001-188a
नैषामन्तं गतवान्पाण्डवानां तदा नाशंसे विजयाय सञ्जय ॥	SV-01-01-001-188c
यदाश्रौषं कर्णमत्यन्तशूरं हतं पार्थेनाहवेष्वप्रधृष्यम् ।	SV-01-01-001-189a
तस्मिन् भ्रातॄणां विग्रहे देवगुह्ये तदा नाशंसे विजयाय सञ्जय ॥	SV-01-01-001-189c
यदाश्रौषं द्रोणपुत्रं कृपं च दुःशासनं कृतवर्माणमुग्रम् ।	SV-01-01-001-190a
युधिष्ठिरं शूरममर्षयन्तं तदा नाशंसे विजयाय सञ्जय ॥	SV-01-01-001-190c
यदाश्रौषं निहतं मद्रराजं रणे शूरं धर्मराजेन सूत ।	SV-01-01-001-191a
सदा सङ्ग्रामे स्पर्धते यस्तु कृष्णं तदा नाशंसे विजयाय सञ्जय ॥	SV-01-01-001-191c
यदाश्रौषं कलहद्यूतमूलं मायाबलं सौबलं पाण्डवेन ।	SV-01-01-001-192a
हतं सङ्ग्रामे सहदेवेन पापं तदा नाशंसे विजयाय सञ्जय ॥	SV-01-01-001-192c
यदाश्रौषं श्रान्तमेकं शयानं ह्रदं गत्वा स्तम्भयित्वा तदम्भः ।	SV-01-01-001-193a
दुर्योधनं विरथं भग्नदर्पं तदा नाशंसे विजयाय सञ्जय ॥	SV-01-01-001-193c
यदाश्रौषं पाण्डवांस्तिष्ठमानान् गङ्गाह्रदे वासुदेवेन सार्धम् ।	SV-01-01-001-194a
अमर्षणं धर्षयतस्सुतं मे तदा नाशंसे विजयाय सञ्जय ॥	SV-01-01-001-194c
यदाश्रौषं विविधांस्तात मार्गान् गदायुद्धे मण्डलं संचरन्तम् ।	SV-01-01-001-195a
मिथ्याहतं वासुदेवस्य बुद्ध्या तदा नाशंसे विजयाय सञ्जय ॥	SV-01-01-001-195c
यदाश्रौषं द्रोणपुत्रादिभिस्तैर्हतान्पञ्चालान्द्रौपदेयांश्च सुप्तान् ।	SV-01-01-001-196a
कृतं बीभत्समयशस्यं च कर्म तदा नाशंसे विजयाय सञ्जय ॥	SV-01-01-001-196c
यदाश्रौषं भीमसेनानुयातेनाश्वत्थाम्ना परमास्त्रं प्रयुक्तम् ।	SV-01-01-001-197a
क्रुद्धेनैषीकमवधीद्येन गर्भं तदा नाशंसे विजयाय सञ्जय ॥	SV-01-01-001-197c
यदाश्रौषं ब्रह्मशिरोऽर्जुनेन मुक्तं स्वस्तीत्यस्त्रमस्त्रेण शान्तम् ।	SV-01-01-001-198a
अश्वत्थाम्ना मणिरत्नं च मुक्तं तदा नाशंसे विजयाय सञ्जय ॥	SV-01-01-001-198c
यदाश्रौषं द्रोणपुत्रेण गर्भे वैराट्या वै पात्यमाने महास्त्रे ।	SV-01-01-001-199a
सञ्जीवयामीति हरेः प्रतिज्ञां तदा नाशंसे विजयाय सञ्जय ॥	SV-01-01-001-199c
शोच्या गान्धारी पुत्रपौत्रैर्विहीना तथा वध्वः पतिभिर्भ्रातृभिश्च ।	SV-01-01-001-200a
कृतं कार्यं दुष्करं पाण्डवेयैः प्राप्तं राज्यं निस्सपत्नं पुनस्तैः ॥	SV-01-01-001-200c
कष्टं युद्धे दश शेषाः श्रुता मे त्रयोऽस्माकं पाण्डवानां च सप्त ।	SV-01-01-001-201a
द्व्यूना विंशत्सूदिताक्षौहिणीनां तस्मिन्सङ्ग्रामे निन्धतां क्षत्रियाणाम् ॥	SV-01-01-001-201c
तमसा सम्भृतं तूर्णं मोह आविशतीव माम् ।	SV-01-01-001-202a
संज्ञां नैव लभे सूत मनो विह्वलतीव मे ॥	SV-01-01-001-202c
इत्युक्त्वा धृतराष्ट्रोऽथ विलप्य च सुदुःखितः ।	SV-01-01-001-203a
मूर्च्छितः पुनराश्वस्तस् सञ्जयं वाक्यमब्रवीत् ॥	SV-01-01-001-203c
सञ्जयैवं गते प्राणान् त्यक्तुमिच्छामि मा चिरम् ।	SV-01-01-001-204a
स्तोकं ह्यपि न पश्यामि फलं जीवितधारणे ॥	SV-01-01-001-204c
सूतः-	SV-01-01-001-205
तमेवंवादिनं दीनं विलपन्तं महीपतिम् ।	SV-01-01-001-205a
गावल्गणिरिदं धीमान् महार्थं वाक्यमब्रवीत्  ॥	SV-01-01-001-205c
	
सञ्जयः-	SV-01-01-001-206
श्रुतवानसि वै राजन् महोत्साहान्महाबलान् ।	SV-01-01-001-206a
द्वैपायनस्य वचनान्नारदस्य च धीमतः ॥	SV-01-01-001-206c
महत्सु राजवंशेषु गुणैस्समुदितेषु च ।	SV-01-01-001-207a
जातान् दिव्यास्त्रविदुषश् शक्रप्रतिमतेजसः ॥	SV-01-01-001-207c
धर्मेण पृथिवीं जित्वा यज्ञैरिष्ट्वाप्तदक्षिणैः ॥	SV-01-01-001-208a
अस्मिँल्लोके यशः प्राप्य ततः कालवशं गतान् ।	SV-01-01-001-208c
वैन्यं महारथं वीरं सृञ्जयं जयतां वरम् ।	SV-01-01-001-209a
सुहोत्रं रन्तिदेवं च काक्षीवन्तमथौशिजम् ॥	SV-01-01-001-209c
बाह्लीकं दमनं चैद्यं शर्यातिं च शिबिं नलम् ।	SV-01-01-001-210a
विश्वामित्रममित्रघ्नं अम्बरीषं महाबलम् ॥	SV-01-01-001-210c
मरुत्तं मनुमिक्ष्वाकुं गयं भरतमेव च ।	SV-01-01-001-211c
रामं दाशरथिं चैव शशबिन्दुं भगीरथम् ॥	SV-01-01-001-211a
ययातिं शुभकर्माणं देवैर्यो याजितः स्वयम् ।	SV-01-01-001-212a
चैत्ययूपाङ्किता भूमिर् यस्येयं सवनाकरा ॥	SV-01-01-001-212c
इति राज्ञां चतुर्विंशन् नारदेन महात्मना ।	SV-01-01-001-213a
पुत्रशोकाभितप्ताय पुरा चैत्याय कीर्तिताः ॥	SV-01-01-001-213c
तेभ्यश्चान्ये गताः पूर्वं राजानो बलवत्तराः ।	SV-01-01-001-214a
महारथा महात्मानस् सर्वैस्समुदिता गुणैः ॥	SV-01-01-001-214c
पूरुः कुरुर्यदुश्शूरो विष्वगश्वो महाद्युतिः ।	SV-01-01-001-215a
अणुहो युवनाश्वश्च ककुत्स्थो विक्रमो रघुः ॥	SV-01-01-001-215c
विजितिर्वीतिहोत्रोऽङ्गो हयश्वेतो बृहद्गुरुः ।	SV-01-01-001-216a
उशीनरः शतरथः कहोलो हुहुलो ध्रुवः ॥	SV-01-01-001-216c
सहोद्भवः परो वेनः सगरस्सङ्कृतिर्निमिः ।	SV-01-01-001-217a
अजेयः परशुः पुण्ड्रः शम्भुर्देवव्रतोऽनघः ॥	SV-01-01-001-217c
देवाह्वयः सुप्रतिमः सुप्रतीको बृहद्रथः ।	SV-01-01-001-218a
महोत्साहो विनीतात्मा सुक्रतुर्नैषधो नलः ॥	SV-01-01-001-218c
सत्यव्रतः शान्तभयः सुमित्रः सुबलः प्रभुः ।	SV-01-01-001-219a
जानुजङ्घोऽनरण्यश्च प्रियभृत्यश्शुचिव्रतः ॥	SV-01-01-001-219c
बलबन्धुर्निरामर्दः केतुशृङ्गो बृहद्बलः ।	SV-01-01-001-220a
धृष्टकेतुर्बृहत्केतुर् दीप्तकेतुर्निरामयः ॥	SV-01-01-001-220c
अधिक्षुर्वललो धूर्तो दृढबन्धुर्दृढायुधः ।	SV-01-01-001-221a
महापुराणसम्भाव्यः प्रत्यङ्गः परहा श्रुतिः ॥	SV-01-01-001-221c
एते चान्ये च बहवः शतशोऽथ सहस्रशः ।	SV-01-01-001-222a
श्रूयन्ते शतशश्चान्ये सङ्ख्याताश्चापि सर्वशः ॥	SV-01-01-001-222c
हित्वा तु विपुलान्भोगान् ऋद्धिमन्तो महाबलाः ।	SV-01-01-001-223a
राजानो निधनं प्राप्तास् तव पुत्रैर्महत्तमाः ॥	SV-01-01-001-223c
येषां दिव्यानि कर्माणि विक्रमस्त्याग एव च ।	SV-01-01-001-224a
माहात्म्यमपि चास्तिक्यं सत्यं शौचं दमार्जवम् ॥	SV-01-01-001-224c
विद्वद्भिः कथ्यते लोके पुराणैः कविसत्तमैः ।	SV-01-01-001-225a
सुबुद्धिगुणसम्पन्नास् ते चापि निधनं गताः ॥	SV-01-01-001-225c
तव पुत्रा दुरात्मानः प्रतप्ताश्चैव मन्युना ।	SV-01-01-001-226a
लुब्धा दुर्वृत्तभूयिष्ठा न ताञ्छोचितुमर्हसि ॥	SV-01-01-001-226c
श्रुतवानसि मेधावी बुद्धिमान्प्राज्ञसत्तमः ।	SV-01-01-001-227a
येषां शास्त्रगता बुद्धिर् न ते मुह्यन्ति भारत ॥	SV-01-01-001-227c
निग्रहानुग्रहौ चापि विदितौ ते नराधिप ।	SV-01-01-001-228a
नात्यन्तमेवानुवृत्तिः श्रूयते पुत्ररक्षणे ॥	SV-01-01-001-228c
भवितव्यं तथा तच्च नातश्शोचितुमर्हसि ।	SV-01-01-001-229a
दैवं पुरुषकारेण को निवर्तितुमर्हति ॥	SV-01-01-001-229c
विधातृविहितं मार्गं न कश्चिदतिवर्तते ।	SV-01-01-001-230a
कालमूलमिदं सर्वं भावाभावौ सुखावहौ॥	SV-01-01-001-230c
कालः पचति भूतानि कालः संहरति प्रजाः ।	SV-01-01-001-231a
निर्दहन्तं प्रजाः कालं कालः शमयते पुनः ॥	SV-01-01-001-231c
कालोऽपि कुरुते भावान् सर्वलोकशुभाशुभान् ।	SV-01-01-001-232a
कालः सङ्क्षिप्य सर्वास्तु प्रजा विसृजते पुनः ॥	SV-01-01-001-232c
कालः सर्वेषु भूतेषु चरत्यविरतः समः ।	SV-01-01-001-233a
अतीतानागता भावा ये वर्तन्ते च साम्प्रतम् ।	SV-01-01-001-233c
तान्कालनिर्मितान्बुद्ध्वा न सञ्ज्ञां हातुमर्हसि ॥	SV-01-01-001-233e
सूतः-	SV-01-01-001-234
इत्येवं पुत्रशोकार्तं धृतराष्ट्रं जनेश्वरम् ॥	SV-01-01-001-234ac
आश्वास्य स्वस्थमकरोत् सूतो गावल्गणिस्तदा ।	SV-01-01-001-235a
अत्रोपनिषदं पुण्यां कृष्णद्वैपायनोऽब्रवीत् ॥	SV-01-01-001-235c
भारताध्ययनात्पुण्याद् अपि पादमधीयतः ।	SV-01-01-001-236a
श्रद्दधानस्य पूयन्ते सर्वपापान्यशेषतः ॥	SV-01-01-001-236c
देवर्षयो ह्यत्र पुण्या ब्रह्मराजर्षयस्तदा ।	SV-01-01-001-237a
कीर्त्यन्ते शुमकर्माणस् तदा यक्षमहोरगाः ॥	SV-01-01-001-237c
भगवान्वासुदेवश्च कीर्त्यतेऽत्र सनातनः ।	SV-01-01-001-238a
सहि सत्यमृतञ्चैव पवित्रं पुण्यमेवच ॥	SV-01-01-001-238c
शाश्वतं परमं ब्रह्म परं ज्योतिः सनातनम् ।	SV-01-01-001-239a
यस्य दिव्यानि कर्माणि कथयन्ति मनीषिणः ॥	SV-01-01-001-239c
असत्सत्सदसच्चैव यस्मादेव प्रवर्तते ।	SV-01-01-001-240a
सन्ततिश्च प्रवृत्तिश्च जन्म मृत्युः पुनर्भवाः ॥	SV-01-01-001-240c
अध्यात्मं श्रूयते यत्र पञ्चभूतगुणात्मकम् ।	SV-01-01-001-241a
अव्यक्तादि परं तच्च स एव परिगीयते ॥	SV-01-01-001-241c
यं तं यतिवरा मुक्ता ध्यानयोगबलान्विताः ।	SV-01-01-001-242a
प्रतिबिम्बमिवादर्शे पश्यन्त्यात्मन्यवस्थितम् ॥	SV-01-01-001-242c
श्रद्दधानस्सदोद्युक्तः सत्यधर्मपरायणः ।	SV-01-01-001-243a
कथयान्निममध्यायं नरः पापात्प्रमुच्यते ॥	SV-01-01-001-243c
अनुक्रामिणमध्यायं भारतस्यैवमादितः ।	SV-01-01-001-244a
आस्तिकः सततं शृण्वन् न कृच्छ्रेष्ववसीदति ॥	SV-01-01-001-244c
सभामध्ये जपन्कश्चित् सद्यो मुच्येत किल्बिषात् ।	SV-01-01-001-245a
अनुक्रमिण्यां तन्न स्याद् दिवा रात्र्यां च सञ्चितम् ॥	SV-01-01-001-245c
भारतस्य वपुर्ह्येतत् सत्यं चानृतमेव च ।	SV-01-01-001-246a
नवनीतं यथा दध्नो द्विपदां ब्राह्मणो यथा ॥	SV-01-01-001-246c
आरण्यकं च वेदेभ्य ओषधिभ्यो यथामृतम्  ।	SV-01-01-001-247a
ह्रदानामुदधिः श्रेष्ठो गौर्वरिष्ठा चतुष्पदाम् ।	SV-01-01-001-247c
यथैतानि विशिष्टानि तथा भारतमुच्यते ॥	SV-01-01-001-247e
यश्चेदं श्रावयेच्छ्राद्धे ब्राह्मणान्पादमन्ततः ।	SV-01-01-001-248a
अक्षय्यमन्नदानं तत् पितॄंस्तस्योपतिष्ठति ॥	SV-01-01-001-248c
इतिहासपुराणाभ्यां वेदं समुपबृंहयेत् ।	SV-01-01-001-249c
बिभेत्यल्पश्रुताद्वेदो मामयं प्रतरिष्यति ॥	SV-01-01-001-249a
कार्ष्णं वेदमिमं विद्वाञ् श्रावयित्वार्थमश्नुते ।	SV-01-01-001-250a
भ्रूणहत्याकृतं चापि पापं दह्यान्न संशयः ॥	SV-01-01-001-250c
य इमं शुचिरध्यायं पठेन्पर्वणि पर्वणि ।	SV-01-01-001-251a
अधीतं भारतं तेन कृत्स्नं स्यादिति मे मतिः ॥	SV-01-01-001-251c
यश्चेदं शृणुयान्नित्यं आर्षं श्रद्धासमन्वितः ।	SV-01-01-001-252a
स दीर्घमायुर्दीर्घां च स्वर्गतिं चाप्नुयान्नरः ॥	SV-01-01-001-252c
चत्वार एकतो वेदा भारतं चैकमेकतः ।	SV-01-01-001-253a
समागतैः सुरार्षिभिस्तुलामरोपितं पुरा ॥	SV-01-01-001-253c
महत्त्वे च गुरुत्वे च ध्रियमाणं यतोऽधिकम् ।	SV-01-01-001-254a
महत्त्वाद्भारवत्वाच्च महाभारतमुच्यते ॥	SV-01-01-001-254c
निरुक्तमस्य यो वेद सर्वपापैः प्रमुच्यते ॥	SV-01-01-001-255ac
तपो न कल्कोऽध्ययनं न कल्कः स्वाभाविको वेदविधिर्न कल्कः ।	SV-01-01-001-256a
प्रसह्य वित्ताहरणं न कल्कस् तान्येव भावोपहतानि कल्कः ॥	SV-01-01-001-256c
	
	
	
अध्यायः 002	
	
	
ऋषय ऊचुः ।	SV-01-02-002-001
समन्तपञ्चकमिति यदुक्तं सूतनन्दन ।	SV-01-02-002-001a
एतत्सर्वं यथातयं श्रोतुमिच्छामहे वयम् ॥	SV-01-02-002-001c
सूतः-	SV-01-02-002-002
शुश्रूषा यदि वो विप्रा ब्रुवतश्च शुभाः कथाः ।	SV-01-02-002-002a
समन्तपञ्चकाख्यानं श्रोतुमर्हथ सत्तमाः ॥	SV-01-02-002-002c
त्रेताद्वापरयोस्सन्धौ रामः प्रहरतां वरः ।	SV-01-02-002-003a
असकृत्पार्थिवं क्षत्रं जघानामर्षचोदितः ॥	SV-01-02-002-003c
स सर्वं क्षत्रमुत्साद्य स्ववीर्येणानलद्युतिः ।	SV-01-02-002-004a
समन्तपञ्चके पञ्च चकार रुधिरह्रदान् ॥	SV-01-02-002-004c
स तेषु रुधिराम्भस्सु ह्रदेषु क्रोधमूर्च्छितः ।	SV-01-02-002-005a
पितॄन् सन्तर्पयामास रुधिरेणेति नः श्रुतम् ॥	SV-01-02-002-005c
अथर्चीकादयोऽभ्येत्य पितरो ब्राह्मणर्षभम् ।	SV-01-02-002-006a
तं क्षमस्वेति जगदुस् ततः स विरराम ह ॥	SV-01-02-002-006c
तेषां समीपे यो देशो ह्रदानां रुधिराम्भसाम् ।	SV-01-02-002-007a
समन्तपञ्चकमिति तत्पुण्यं परिकीर्त्यते ॥	SV-01-02-002-007c
येन लिङ्गेन यो देशो युक्तस्समुपलक्ष्यते ।	SV-01-02-002-008a
तेनैव नाम्ना तं देशं वाच्यमाहुर्मनीषिणः ॥	SV-01-02-002-008c
अन्तरे चैव सम्प्राप्ते कलिद्वापरयोरभूत् ।	SV-01-02-002-009a
समन्तपञ्चके युद्धं कुरुपाण्डवसैन्ययोः ॥	SV-01-02-002-009c
तस्मिन्परमधर्मिष्ठे देशे भूदोषवर्जिते ।	SV-01-02-002-010a
अष्टादश समाजग्मुर् अक्षौहिण्यो युयुत्सया ॥	SV-01-02-002-010c
एवं नामाभिनिर्वृत्तं तस्य देशस्य वै द्विजाः ।	SV-01-02-002-011a
पुण्यश्च रमणीयश्च स देशः सम्प्रकीर्तितः ॥	SV-01-02-002-011c
तदेतत्कथितं सर्वं मया वो मुनिसत्तमाः ।	SV-01-02-002-012a
यथा देशः सविख्यातस् त्रिषु लोकेषु विश्रुतः ॥	SV-01-02-002-012c
ऋषय-	SV-01-02-002-013
अक्षौहिण्य इति प्रोक्तं यत्त्वया सूतनन्दन ।	SV-01-02-002-013a
एतदिच्छामहे श्रोतुं सर्व एव यथातथम् ॥	SV-01-02-002-013c
अक्षौहिण्याः परीमाणं रथाश्वनरहस्तिनाम् ।	SV-01-02-002-014a
यथावच्चैव नो ब्रूहि तत्सर्वं विदितं त्वया ॥	SV-01-02-002-014c
सूतः-	SV-01-02-002-015
एको रथो गजश्चैको नराः पञ्च पदातयः ।	SV-01-02-002-015a
त्रयश्च तुरगास्तज्ज्ञैः पत्तिरित्यभिधीयते ॥	SV-01-02-002-015c
पत्तिं त्रिगुणितामेनां विदुः सेनामुखं बुधाः ।	SV-01-02-002-016a
त्रीणि सेनामुखान्येको गुल्म इत्यभिधीयते ॥	SV-01-02-002-016c
त्रयो गुल्मा गणो नाम वाहिनी तु गणात्रयम् ।	SV-01-02-002-017a
स्मृतास्तिस्रोऽथ वाहिन्यः पृतनेति विचक्षणैः ॥	SV-01-02-002-017c
चमूस्तु पृतनास्तिस्रस् ताश्च तिस्रस्त्त्वनीकिनी ।	SV-01-02-002-018a
अनीकिनीं दशगुणां आहुरक्षौहिणीं बुधाः ॥	SV-01-02-002-018c
अक्षौहिण्यां प्रसङ्ख्याता रथानां द्विजसत्तमाः ।	SV-01-02-002-019a
सङ्ख्या गणिततत्त्वज्ञैः सहस्राण्येकविंशतिः ॥	SV-01-02-002-019c
शतान्युपरि चाप्यष्टौ भूयश्च सह सप्ततिः ।	SV-01-02-002-020a
गजानां तु परीमाणं तावदेवात्र निर्दिशेत् ॥	SV-01-02-002-020c
ज्ञेयं शतसहस्रं तु सहस्राणि तथा नव ।	SV-01-02-002-021a
नराणामपि पञ्चाशच् छतानि त्रीणि चानघाः ॥	SV-01-02-002-021c
पञ्चषष्टिसहस्राणि तथाश्वानां शतानि च ।	SV-01-02-002-022a
दशोत्तराणि षट् प्राहुर् यथावदभिसङ्ख्यया ॥	SV-01-02-002-022c
एतामक्षौहिणीं प्राहुः सङ्ख्यातत्त्वविदो जनाः ।	SV-01-02-002-023a
यां वः कथितवानस्मि विस्तरेण द्विजोत्तमाः ॥	SV-01-02-002-023c
एतया सङ्ख्यया ह्यासन् कुरुपाण्डवसैन्ययोः ।	SV-01-02-002-024a
अक्षौहिण्यो द्विजश्रेष्ठाः पिण्डेनाष्टादशैव ताः ॥	SV-01-02-002-024c
समेता यत्र वै देशे तत्रैव निधनं गताः ।	SV-01-02-002-025a
कौरवान्कारणं कृत्वा कालेनाद्भुतकर्मणा ॥	SV-01-02-002-025c
अहानि युयुधे भीष्मो दशैव परमास्त्रवित् ।	SV-01-02-002-026a
अहानि पञ्च द्रोणश्च ररक्ष कुरुवाहिनीम् ॥	SV-01-02-002-026c
अहनी युयुधे द्वे तु कर्णः परबलार्दनः ।	SV-01-02-002-027a
शल्योऽर्धदिवसं चासीद् गदायुद्धं ततः परम् ॥	SV-01-02-002-027c
तस्यैव तु दिनस्यान्ते हार्दिक्यद्रौणिगौतमाः ।	SV-01-02-002-028a
प्रसुप्तं निशि विश्वस्तं जघ्नुर्यौधिष्ठिरं बलम् ॥	SV-01-02-002-028c
तत्तु शौनक सत्रे ते भारताख्यानमुत्तमम् ।	SV-01-02-002-029a
आख्यास्ये पौष्य पौलोमं आस्तीकं च ततः परम् ॥	SV-01-02-002-029c
चित्रार्थपदाख्यानं अनेकसमयान्वितम् ।	SV-01-02-002-030a
प्रतिपन्नं नरैः प्राज्ञैर् वैराग्यमिव मोक्षिभिः ॥	SV-01-02-002-030c
आत्मेव वेदितव्येषु प्रियेष्विव हि जीवितम् ।	SV-01-02-002-031a
इतिहासः प्रधानार्थः श्रेष्ठः सर्वागमेष्वयम् ॥	SV-01-02-002-031c
इतिहासोत्तमे ह्यस्मिन् अर्पिता बुद्धिरुत्तमा ।	SV-01-02-002-032a
स्वरव्यञ्जनयोः कृत्स्ना लोकवेदाश्रयेव वाक् ॥	SV-01-02-002-032c
अस्य प्रज्ञाभिपन्नस्य विचित्रपदपर्वणः ।	SV-01-02-002-033a
भारतस्येतिहासस्य श्रूयतां पर्वसङ्ग्रहः ॥	SV-01-02-002-033c
सर्वानुक्रमणं पूर्वं द्वितीयः पर्वसङ्ग्रहः ।	SV-01-02-002-034a
पौष्यं पौलोममास्तीकं आदिरंशावतारणम् ॥	SV-01-02-002-034c
ततः सम्भवपर्वोक्तं अद्भुतं देवनिर्मितम् ।	SV-01-02-002-035a
दाहो जतुगृहस्यात्र हैडिम्बं पर्व चोच्यते ॥	SV-01-02-002-035c
ततो बकवधः पर्व पर्व चैत्ररथं ततः ।	SV-01-02-002-036a
ततः स्वयंवरो देव्याः पाञ्चाल्याः पर्व चोच्यते ॥	SV-01-02-002-036c
क्षात्रधर्मेण निर्जित्य ततो वैवाहिकं स्मृतम् ।	SV-01-02-002-037a
विदुरागमनं पर्व राज्यलाभस्तथैव च ॥	SV-01-02-002-037c
अर्जुनस्य वने वासः सुभद्राहरणं ततः ।	SV-01-02-002-038a
सुभद्राहरणादूर्ध्वं ज्ञेयं हरणहारिकम् ॥	SV-01-02-002-038c
ततः खाण्डवदाहाख्यं तत्रैव मयदर्शनम् ।	SV-01-02-002-039a
सभापर्व ततः प्रोक्तं मन्त्रपर्व ततः परम् ॥	SV-01-02-002-039c
जरासन्धवधः पर्व पर्व दिग्विजयस्तथा ।	SV-01-02-002-040a
पर्वदिग्विजयादूर्ध्वं राजसूयकमुच्यते ॥	SV-01-02-002-040c
ततश्चार्घाभिहरणं शिशुपालवधस्ततः ।	SV-01-02-002-041a
द्यूतपर्व ततः प्रोक्तं अनुद्यूतमतः परम् ॥	SV-01-02-002-041c
तत आरण्यकं पर्व किम्मीरवध एव च ।	SV-01-02-002-042a
ईश्वरार्जुनयोर्युद्धं पर्व कैरातमुच्यते ॥	SV-01-02-002-042c
इन्द्रलोकाभिगमनं पर्व ज्ञेयमतः परम् ।	SV-01-02-002-043a
तीर्थयात्रा ततः पर्व कुरुराजस्य धीमतः ॥	SV-01-02-002-043c
जटासुरवधः पर्व यक्षयुद्धमतः परम् ।	SV-01-02-002-044a
तथैवाजगरं पर्व विज्ञेयं तदनन्तरम् ॥	SV-01-02-002-044c
मार्कण्डेयसमास्या च पर्वोक्तं तदनन्तरम् ।	SV-01-02-002-045a
संवादश्च ततः पर्व द्रौपदीसत्यभामयोः ॥	SV-01-02-002-045c
घोषयात्रा ततः पर्व पर्व प्रायोपवेशनम् ।	SV-01-02-002-046a
मन्त्रस्य निश्चयं कृत्वा कार्यस्यापि विचिन्तनम् ॥	SV-01-02-002-046c
व्रीहिद्रोणकमाख्यानं ततोऽनन्तरमुच्यते ।	SV-01-02-002-047a
द्रौपदीहरणं पर्व सैन्धवेन वनात्ततः ॥	SV-01-02-002-047c
कुण्डलाहरणं पर्व ततः परमिहोच्यते ।	SV-01-02-002-048a
आरणेयं ततः पर्व वैराटं तदनन्तरम् ॥	SV-01-02-002-048c
कीचकानां वधः पर्व पर्व ग्रोग्रहणं तथा ।	SV-01-02-002-049a
अभिमन्योश्च वैराट्याः पर्व वैवाहिकं स्मृतम् ॥	SV-01-02-002-049c
उद्योगं पर्व विज्ञेयं अत ऊर्ध्वं महाद्भुतम् ।	SV-01-02-002-050a
ततः सञ्जययानाख्यं पर्व ज्ञेयमतः परम् ॥	SV-01-02-002-050c
प्रजागरं ततः पर्व धृतराष्ट्रस्य चिन्तया ।	SV-01-02-002-051a
पर्व सानत्सुजातं च गुह्यमध्यात्मदर्शनम् ॥	SV-01-02-002-051c
व्यासाभिगमनं पर्व भगवद्यानमेव च ।	SV-01-02-002-052a
ज्ञेयं विवादपर्वात्र कर्णस्य च महात्मनः ॥	SV-01-02-002-052c
मन्त्रस्य निश्चयं कृत्वा कार्यं समभिचिन्तयन् ।	SV-01-02-002-053a
कीर्त्यते चाप्युपाख्यानं सैनापत्येऽभिषेचनम् ॥	SV-01-02-002-053c
श्वेतस्य वासुदेवेन चित्रं बहुकथाश्रयम् ।	SV-01-02-002-054a
भीष्माभिषेचनं पर्व ततश्चाद्भुतमुच्यते ॥	SV-01-02-002-054c
निर्याणं च ततः पर्व कुरुपाण्डवसेनयोः ।	SV-01-02-002-055a
रथातिरथसङ्ख्या च पर्वोक्तं तदनन्तरम् ॥	SV-01-02-002-055c
उलूकदूतागमनं पर्व रोषविवर्धनम् ।	SV-01-02-002-056a
अम्बोपाख्यानमथ च पर्व ज्ञेयमतः परम् ॥	SV-01-02-002-056c
जम्बूखण्डविनिर्माणं पर्वोक्तं तदनन्तरम् ।	SV-01-02-002-057a
भूमिपर्व ततो ज्ञेयं द्वीपविस्तारकीर्तनम् ॥	SV-01-02-002-057c
दिव्यं चक्षुर्ददौ यत्र सञ्जयाय महानृषिः ।	SV-01-02-002-058a
पर्वोक्तं भगवद्गीता पर्व भीष्मवधस्ततः ॥	SV-01-02-002-058c
द्रोणाभिषेकः पर्वोक्तं संशप्तकवधस्तथा । 	SV-01-02-002-059a
अभिमन्युवधः पर्व प्रतिज्ञापर्व चोच्यते ॥	SV-01-02-002-059c
जयद्रथवधः पर्व घटोत्कचवधस्ततः ।	SV-01-02-002-060a
ततो द्रोणवधःपर्व विज्ञेयं तदनन्तरम् ॥	SV-01-02-002-060c
मोक्षो नारायणास्त्रस्य पर्वानन्तरमुच्यते ।	SV-01-02-002-061a
कर्णपर्व ततो ज्ञेयं शल्यपर्व ततः परम् ॥	SV-01-02-002-061c
ह्रदप्रवेशनं पर्व गदायुद्धमतः परम् ।	SV-01-02-002-062a
सारस्वतं ततःपर्व तीर्थवंशगुणान्वितम् ॥	SV-01-02-002-062c
अत ऊर्ध्वं तु बीभत्सं पर्व सौप्तिकमुच्यते ।	SV-01-02-002-063a
ऐषीकं पर्व निर्दिष्टं अत ऊर्ध्वं सुदारुणम् ॥	SV-01-02-002-063c
जलप्रदानिकं पर्व स्त्रीपर्व च ततः परम् ।	SV-01-02-002-064a
श्राद्धपर्व ततो ज्ञेयं कुरूणामौर्ध्वदैहिकम् ॥	SV-01-02-002-064c
आभिषेचनिकं पर्व धर्मराजस्य धीमतः ।	SV-01-02-002-065a
चार्वाकनिग्रहः पर्व रक्षसो ब्रह्मरूपिणः ॥	SV-01-02-002-065c
प्रविभागो गृहाणां च पर्वोक्तं तदनन्तरम् ।	SV-01-02-002-066a
शान्तिपर्व ततो यत्र राजधर्मानुकीर्तनम् ॥	SV-01-02-002-066c
आपद्धर्मश्च पर्वोक्तं मोक्षधर्मस्ततःपरम् ।	SV-01-02-002-067a
ततः पर्व परिज्ञेयं आनुशासनिकं परम् ॥	SV-01-02-002-067c
स्वर्गारोहणकं पर्व ततो भीष्मस्य धीमतः । 	SV-01-02-002-068a
ततोऽश्वमेधिकं पर्व सर्वपापप्रणाशनम् ॥ 	SV-01-02-002-068c
अनुगीतापर्व ततो ज्ञेयमध्यात्मवाचकम् ।	SV-01-02-002-069a
पर्व चाश्रमवासाख्यं पुत्रदर्शनमेव च ॥	SV-01-02-002-069c
नारदागमनं पर्व ततःपरमिहोच्यते ।	SV-01-02-002-070a
मौसलं पर्व च ततो घोरं समनुवर्ण्यते ॥	SV-01-02-002-070c
महाप्रस्थानिकं पर्व स्वर्गारोहणकं ततः ।	SV-01-02-002-071a
हरिवंशस्ततःपर्व पुराणं खिलसञ्ज्ञितम् ॥	SV-01-02-002-071c
भविष्यत्पर्व चाप्युक्तं खिलेष्वेवाद्भुतं महत् ।	SV-01-02-002-072a
एतत्पर्वशतं पुण्यं व्यासेनोक्तं महात्मना  ॥	SV-01-02-002-072c
यथा तु सूतपुत्रेण रौमहर्षणिना पुनः ।	SV-01-02-002-073a
कथितं नैमिशारण्ये पर्वाण्यष्टादशैव तु ॥	SV-01-02-002-073c
समासो भारतस्यायं तत्रोक्तः पर्वसङ्ग्रहः ।	SV-01-02-002-074a
पौष्ये पर्वाणि महात्म्यं उदङ्कस्योपवर्णितम् ॥	SV-01-02-002-074c
पौलोमे भृगुवंशस्य विस्तारः परिकीर्तितः ।	SV-01-02-002-075a
श्लोकाग्रं च सहस्रं च पञ्चाशच्छतमेव च ॥	SV-01-02-002-075c
अध्यायानां तथाष्टौ वा आदितोस्मिन् प्रकीर्तिताः ।	SV-01-02-002-076a
आस्तीके सर्वनागानां गरुडस्य च सम्भवः ॥	SV-01-02-002-076c
क्षीरोदमथनं चैव जन्मोच्चैःश्रवसस्तथा ।	SV-01-02-002-077a
यजतस्सर्पसत्रेण राज्ञः पारिक्षितस्य ह ॥	SV-01-02-002-077c
कथेयमभिनिर्वृत्ता भारतानां महात्मनाम् ।	SV-01-02-002-078a
श्लोकाग्रं च सहस्रं च त्रिशतं चोत्तरं तथा ॥	SV-01-02-002-078c
श्लोकाश्च चतुराशीतिः पर्वण्यस्मिंस्तथैव च ।	SV-01-02-002-079a
अध्यायानां ततः प्रोक्तं चत्वारिंशन्महर्षिणा ॥	SV-01-02-002-079c
विविधास्सम्भवा राज्ञां उक्ताः सम्भवपर्वणि ।	SV-01-02-002-080a
अन्येषां चैव विप्राणामृषेर्द्वैपायनस्य च ॥	SV-01-02-002-080c
अंशावतरणं चात्र देवानां परिकीर्तितम् ।	SV-01-02-002-081a
दैत्यानां दानवानां च यक्षाणां च महौजसाम् ॥	SV-01-02-002-081c
नागानामथ सर्पाणां गन्धर्वाणां पतत्त्रिणाम् ।	SV-01-02-002-082a
अन्येषां चैव भूतानां विविधानां समुद्भवः ॥	SV-01-02-002-082c
वसूनां पुनरुत्पत्तिर् भागीरथ्यां महात्मनाम् ।	SV-01-02-002-083a
शन्तनोर्वेश्मनि पुनस् तेषां चारोहणं दिवि ॥	SV-01-02-002-083c
तेजोंशानां च संयोगाद् भीष्मस्याप्यत्र सम्भवः ।	SV-01-02-002-084a
राज्यान्निवर्तनं चैव ब्रह्मचर्यव्रतास्थितिः ॥	SV-01-02-002-084c
प्रतिज्ञापालनं चैव रक्षा चित्राङ्गदस्य च ।	SV-01-02-002-085a
हते चित्राङ्गदे चैव रक्षा भ्रातुर्यवीयसः ॥	SV-01-02-002-085c
विचित्रवीर्यस्य तथा राज्ये सम्प्रतिपादनम् ।	SV-01-02-002-086a
धर्मस्य नृषु सम्भूतिराणिमाण्डव्यशापजा ॥	SV-01-02-002-086c
कृष्णद्वैपायनाच्चैव प्रसूतिर्विदुरस्य च ।	SV-01-02-002-087a
धृतराष्ट्रस्य पाण्डोश्च पाण्डवानां च सम्भवः ॥	SV-01-02-002-087c
वारणावतयात्रा च मन्त्रो दुर्योधनस्य च ।	SV-01-02-002-088a
विदुरस्य च वाक्येन सुरङ्गापगमक्रिया  ॥	SV-01-02-002-088c
पाण्डवानां वने घोरे हिडिम्बायाश्च दर्शनम् ।	SV-01-02-002-089a
घटोत्कचस्य चोत्पत्तिर् अत्रैव परिकीर्तिता ॥	SV-01-02-002-089c
अज्ञातचर्या पार्थानां वासो ब्राह्मणवेश्मनि ।	SV-01-02-002-090a
बकस्य निधनं चैव नागराणां च विस्मयः ॥	SV-01-02-002-090c
अङ्गारपर्णीं निर्जित्य गङ्गाकूलेऽर्जुनस्तदा ।	SV-01-02-002-091a
भ्रातृभिः सहितः सर्वैः पाञ्चालानभितो ययौ ॥	SV-01-02-002-091c
तापत्यमथ वासिष्ठं अौर्वोपाख्यानमेव च ।	SV-01-02-002-092a
पञ्चेन्द्राणामुपाख्यानं अत्रैवाद्भुतमुच्यते ॥	SV-01-02-002-092c
पञ्चानां चैव पत्रीत्वे विमर्शो द्रुपदस्य च ।	SV-01-02-002-093a
द्रौपद्या देवविहितो विवाहश्चाप्यमानुषः ॥	SV-01-02-002-093c
विदुरस्य च सम्प्राप्तिर् दर्शनं केशवस्य च ।	SV-01-02-002-094a
खाण्डवप्रस्थवासश्च ततो राज्यार्धशासनम् ॥	SV-01-02-002-094c
नारदस्य च वाक्येन द्रौपद्यास्समयक्रिया ।	SV-01-02-002-095a
सुन्दोपसुन्दयोस्तत्र द्वदाख्यानं प्रकीर्तितम् ॥	SV-01-02-002-095c
पार्थस्य वनवासश्च उलूप्या सह सङ्गमः ।	SV-01-02-002-096a
पुण्यतीर्थानुसंयानं बभ्रुवाहनजन्म च ॥	SV-01-02-002-096c
द्वारकायां सुभद्रा च कामयानेन कामिनी ।	SV-01-02-002-097a
वासुदेवस्यानुमते प्राप्तात्रैव किरीटिना ॥	SV-01-02-002-097c
हरणं गृह्य सम्प्राप्ते कृष्णे देवकिनन्दने ।	SV-01-02-002-098a
अभिमन्योः सुभद्रायां जन्म चोत्तमतेजसः ॥	SV-01-02-002-098c
सम्प्राप्तिः शक्रधनुषः खाण्डवस्य च दाहनम् ।	SV-01-02-002-099a
मयस्य मोक्षो ज्वलनाद् भुजङ्गस्य च मोक्षणम् ॥	SV-01-02-002-099c
महर्षेर्मन्दपालस्य शार्ङ्ग्यां तनयसम्भवः ।	SV-01-02-002-100a
इत्येवमादिपर्वोक्तं प्रथमं भुवि विस्तरम् ॥	SV-01-02-002-100c
अध्यायानां शते द्वे तु सङ्ख्याते परमर्षिणा ।	SV-01-02-002-101a
अष्टादशैव चाध्याया व्यासेनोत्तमतेजसा ॥	SV-01-02-002-101c
नवश्लोकसहस्राणि शतान्यष्टौ तथैव च ।	SV-01-02-002-102a
श्लोकाश्च चतुराशीतिर् दृष्टो ग्रन्थो महात्मना ॥	SV-01-02-002-102c
द्वितीयं तु सभापर्व बहुवृत्तान्तमुच्यते ।	SV-01-02-002-103a
सभाक्रिया पाण्डवानां किङ्कराणां च दर्शनम् ।	SV-01-02-002-103c
लोकपालसभाख्यानं नारदाद्देवदर्शिनात् ।	SV-01-02-002-104a
राजसूयस्य चारम्भो जरासन्धवधस्तथा ॥	SV-01-02-002-104c
गिरिव्रजे निरुद्धानां राज्ञां कृष्णेन मोक्षणम् ।	SV-01-02-002-105a
राजसूयेऽर्घसंवादे शिशुपालवधस्तथा ॥	SV-01-02-002-105c
यज्ञे विभूतिं दृष्ट्वा तां दुःखामर्षान्वितस्य च ।	SV-01-02-002-106a
दुर्योधनस्यापहासो भीमेन च सभातले ॥	SV-01-02-002-106c
यत्रास्य मन्युरभवद् येन द्यूतमकल्पयत् ।	SV-01-02-002-107a
यत्र धर्मसुतं द्यूते शकुनिः कितवोऽजयत् ॥	SV-01-02-002-107c
यत्र द्यूतास्रवे मग्ना द्रौपदीं नौरिवार्णवे ।	SV-01-02-002-108a
गच्छतश्चातिसृष्टांस्ताञ् ज्ञात्वा दुर्योधनो नृपः ॥	SV-01-02-002-108c
पुनरेव ततो द्यूते समाह्वयत पाण्डवान् ।	SV-01-02-002-109a
एतत्सर्वं सभापर्व व्याख्यातं परमर्षिणा ॥	SV-01-02-002-109c
अध्यायाः सप्ततिर्ज्ञेया द्वौ चात्र प्रसङ्ख्यया ।	SV-01-02-002-110a
चतु श्लोकसहस्राणि पञ्च श्लोकशतानि च ॥	SV-01-02-002-110c
श्लोकाश्चैकादश ज्ञेयाः पर्वण्यस्मिन्प्रकीर्तिताः ।	SV-01-02-002-111a
अतः परं तृतीयं तु ज्ञेयमारण्यकं परम् ॥	SV-01-02-002-111c
वनवासं प्रयातेषु पाण्डवेषु महात्मसु ।	SV-01-02-002-112a
पौरानुकम्पा व्रजतो धर्मराजस्य धर्मतः ॥	SV-01-02-002-112c
धौम्योपदेशात्तिग्मांशुप्रसादादन्नसंभवः ।	SV-01-02-002-113a
मैत्रेयशापोत्सर्गश्च विदुस्य प्रवासनम् ॥	SV-01-02-002-113c
किम्मीरकवधाख्यानं वृष्णीनामागमस्तथा ।	SV-01-02-002-114a
पाण्डवानां च सर्वेषां सहाख्यानां तथैव च ॥	SV-01-02-002-114c
पाञ्चालागमनं चैव द्रौपद्याश्चाश्रुमोक्षणम् ।	SV-01-02-002-115a
अस्त्रहेतोर्विवासश्च पार्थस्यामिततेजसः ॥	SV-01-02-002-115c
महादेवेन युद्धं च किरातवपुषा सह ।	SV-01-02-002-116a
दर्शनं लोकपालानां स्वर्गारोहणमेव च ॥	SV-01-02-002-116c
दर्शनं बृहदश्वस्य महर्षेर्भावितात्मनः ।	SV-01-02-002-117a
युधिष्ठिरस्य चार्तस्य व्यसने परिदेवनम् ॥	SV-01-02-002-117c
नलोपाख्यानमत्रैव धर्मिष्ठं करुणोदयम् ।	SV-01-02-002-118a
दमयन्त्याः स्थितिर्यत्र नलस्य व्यसनागमे ॥	SV-01-02-002-118c
वनवासगतानां च पाण्डवानां महात्मनाम् ।	SV-01-02-002-119a
स्वर्गे प्रवृत्तिराख्याता रोमशेनार्जुनस्य च ॥	SV-01-02-002-119c
तीर्थयात्रा तथैवात्र पाण्डवानां महात्मनाम् ।	SV-01-02-002-120a
आगस्त्यमपि चाख्यानं यत्र वातापिभक्षणम् ॥	SV-01-02-002-120c
लोपामुद्राभिगमनं अपत्यार्थमृषेरपि ।	SV-01-02-002-121a
ततः श्येनकपोतीयं उपाख्यानमनन्तरम् ॥	SV-01-02-002-121c
इन्द्रोऽग्निर्यत्र धर्मश्च अजिज्ञासञ्शिबिं नृपम् ।	SV-01-02-002-122a
ऋश्यशृङ्गस्य चरितं कौमारब्रह्मचारिणः ॥	SV-01-02-002-122c
जामदग्न्यस्य रामस्य चरितं भूरितेजसः ।	SV-01-02-002-123a
कार्तवीर्यवधो यत्र हेहयानां च वर्ण्यते ॥	SV-01-02-002-123c
तीर्थयात्रा तथैवात्र पाण्डवानां महात्मनाम् ।	SV-01-02-002-124a
कर्णस्य परिमोक्षोऽत्र कुण्डलाभ्यां पुरन्दरात् ॥	SV-01-02-002-124c
नियुक्तो भीमसेनश्च द्रौपद्या गन्धमादने ।	SV-01-02-002-125a
यत्र मन्दारपुष्पार्थं नलिनीं तामधर्षयत् ॥	SV-01-02-002-125c
यत्रास्य सुमहद्युद्धं अभवद्राक्षसैः सह ।	SV-01-02-002-126a
यक्षैश्चापि महावीर्यैर् मणिमत्प्रमुखैस्तथा ॥	SV-01-02-002-126c
सौकन्यमपि चाख्यानं च्यवनो यत्र भार्गवः ।	SV-01-02-002-127a
शर्यातियज्ञे नासत्यौ कृतवान्सोमपीथिनौ ॥	SV-01-02-002-127c
ताभ्यां च यत्र स मुनिर्यौवनं प्रतिपादितः ।	SV-01-02-002-128a
जन्तूपाख्यानमत्रैव यत्र पुत्रेण सोमकः ॥	SV-01-02-002-128c
पुत्रार्थमयजद्राजा लेभे पुत्रशतं च सः ।	SV-01-02-002-129a
अष्टावक्रीयमत्रैव विवादे यत्र वन्दिनम् ॥	SV-01-02-002-129c
विजित्य सागरं प्राप्तं पितरं लब्धवानृषिः ।	SV-01-02-002-130a
अजासुरस्य चात्रैव वयः समपवर्ण्यते ॥	SV-01-02-002-130c
अवाप्य दिव्यान्यस्त्राणि गुर्वर्थे सव्यसाचिना ।	SV-01-02-002-131a
निवातकवचैर्युद्धं हिरण्यपुरवासिभिः ॥	SV-01-02-002-131c
समागमश्च पार्थस्य भ्रातृम्भिर्गन्धमादने ।	SV-01-02-002-132a
घोषयात्रा च गन्धर्वैर् यत्र युद्धं किरीटिनः ॥	SV-01-02-002-132c
जयद्रथेनापहारो द्रौपद्याश्चाश्रमान्तरात्  ।	SV-01-02-002-133a
यत्रैनमन्वगाद्भीमो वातवेगसमो जवे ॥	SV-01-02-002-133c
मार्कण्डेयसमास्यायां उपाख्यानानि सर्वशः ।	SV-01-02-002-134a
सन्दर्शनं च कृष्णस्य संवादश्चापि सत्यया ॥	SV-01-02-002-134c
व्रीहिद्रोणकमाख्यानं ऐन्द्रद्युुम्नं तथैव च ।	SV-01-02-002-135a
सावित्र्यौद्दालकीये च वैन्योपाख्यानमेव च ॥	SV-01-02-002-135c
रामायणमुपाख्यानं अत्रैव बहुविस्तरम् ।	SV-01-02-002-136a
पुनरागमनं चैव तेषां द्वैतवने सरः ॥	SV-01-02-002-136c
आरणेयकमाख्यानं यत्र धर्मोऽवदत्सुतम्  ।	SV-01-02-002-137a
जग्मुर्लब्धवरा यत्र पाण्डवाः पश्चिमां दिशम्  ॥	SV-01-02-002-137c
एतदारण्यकं पर्व तृतीयं परिकीर्तितम् ।	SV-01-02-002-138a
अत्राध्यायशते द्वे तु सङ्ख्याते परमर्षिणा ॥	SV-01-02-002-138c
एकोनसप्ततिश्चैव तथाध्यायाः प्रकीर्तिताः ।	SV-01-02-002-139a
एकादशसहस्राणि श्लोकानां षट्छतानि च ॥	SV-01-02-002-139c
चतुष्षष्टिस्तथा श्लोकाः पर्वण्यस्मिन् प्रकीर्तिताः ।	SV-01-02-002-140a
अतः परं निबोधेदं वैराटं पर्व विस्तरम्  ॥	SV-01-02-002-140c
विराटनगरं गत्वा श्मशाने विपुलां शमीम् ।	SV-01-02-002-141a
दृष्ट्वा सन्न्यदधुर्यत्र पाण्डवा आयुधान्युत ॥	SV-01-02-002-141c
यत्र प्रविश्य नगरं छद्मभिर्न्यवसंस्तदा ।	SV-01-02-002-142a
दुरात्मनो वधो यत्र कीचकस्य वृकोदरात् ॥	SV-01-02-002-142c
गोग्रहे यत्र पार्थेन निर्जिताः कुरवो युधि ।	SV-01-02-002-143a
 गोधनं च विराटस्य मोक्षितं यत्र पाण्डवैः ॥	SV-01-02-002-143a
विराटेनोत्तरा दत्ता स्नुषा यत्र किरीटिनः ।	SV-01-02-002-144a
अभिमन्युं समुद्दिश्य सौभद्रमरिघातिनम् ॥	SV-01-02-002-144c
चतुर्थमेतद्विपुलं वैराटं पर्व वर्णितम् ।	SV-01-02-002-145a
अत्रचोपरि सङ्ख्यानं अध्यायानां महात्मना ॥	SV-01-02-002-145c
सप्तषष्टिरथो पूर्णा श्लोकाग्रमपि मे शृणु ।	SV-01-02-002-146a
त्रीणि श्लोकसहस्राणि पञ्चश्लोकशतानि च ॥	SV-01-02-002-146c
पर्वण्यस्मिन् समाख्यातं सङ्ख्यया परमर्षिणा ।	SV-01-02-002-147a
उद्योगपर्व विज्ञेयं पञ्चमं शृण्वतःपरम् ॥	SV-01-02-002-147c
उपप्लाव्ये निविष्टेषु पाण्डवेषु जिगीषया ।	SV-01-02-002-148a
दुर्योधनोऽर्जुनश्चैव वासुदेवमुपस्थितौ ॥	SV-01-02-002-148c
साहाय्यमस्मिन् समरे भवान्नौ दातुमर्हति ।	SV-01-02-002-149a
इत्युक्ते वचने कृष्णो यत्रोवाच महामतिः ॥	SV-01-02-002-149c
अयुध्यमानमात्मानं मन्त्रिणं पुरुषर्षभौ ।	SV-01-02-002-150a
अक्षौहिणीं च सैन्यस्य कस्य किं वा ददाम्यहम् ॥	SV-01-02-002-150c
वव्रे दुर्योधनः सैन्यं मन्दात्मा यत्र दुर्मतिः ।	SV-01-02-002-151a
अयुध्यमानं सचिवं वव्रे कृष्णं धनञ्जयः ॥	SV-01-02-002-151c
सञ्जयं प्रेषयामास शमार्थं पाण्डवान् प्रति ।	SV-01-02-002-152a
यत्र दूतं महाराजो धृतराष्ट्रः प्रतापवान् ॥	SV-01-02-002-152c
श्रुत्वा च पाण्डवान्यतान् वासुदेवपुरोगमान् ।	SV-01-02-002-153a
प्रजागरः सम्प्रजज्ञे धृतराष्ट्रस्य चिन्तया ॥	SV-01-02-002-153c
विदुरो यत्र वाक्यानि चित्राणि विविधानि च ।	SV-01-02-002-154a
श्रावयामास राजानं धृतराष्ट्रं मनीषिणम् ॥	SV-01-02-002-154c
तथा सनत्सुजातेन यत्राध्यात्ममनुत्तमम् ।	SV-01-02-002-155a
मनस्तापान्वितो राजा श्रावितः शोकलालसः ॥	SV-01-02-002-155c
प्रभाते राजसमितौ सञ्जयो यत्र च प्रभुम् ।	SV-01-02-002-156a
ऐकात्म्यं वासुदेवस्य प्रोक्तवानर्जुनस्य च ॥	SV-01-02-002-156c
यत्र कृष्णो दयापन्नः सन्धिमिच्छन्महायशाः ।	SV-01-02-002-157a
स्वयमागाच्छमं कर्तुं नगरं नागसाह्वयम् ॥	SV-01-02-002-157c
प्रत्याख्यानं च कृष्णस्य राज्ञा दुर्योधनेन वै ।	SV-01-02-002-158a
शमार्थं याचमानस्य पक्षयोरुभयोर्हितम् ॥	SV-01-02-002-158c
कर्णदुर्योधनादीनां दुष्टं विज्ञाय मन्त्रितम् ।	SV-01-02-002-159a
योगेश्वरत्वं कृष्णेन यत्र राजसु दर्शितम् ॥	SV-01-02-002-159c
रथमारोप्य कृष्णेन यत्र कर्णोऽनुमन्त्रितः ।	SV-01-02-002-160a
उपायपूर्वं शौण्डीर्यात् प्रत्याख्यातश्च तेन सः ॥	SV-01-02-002-160c
श्वेताभिषेकः कृष्णोक्तो विचित्रो बहुविस्तरः ।	SV-01-02-002-161a
ततश्चात्राभिनिर्याणं रथाश्वनरदन्तिनाम् ॥	SV-01-02-002-161c
नगराद्धस्तिनपुराद् बलसङ्ख्यानमेव च ।	SV-01-02-002-162a
यत्र राज्ञा उलूकस्य प्रेषणं पाण्डवान् प्रति ॥	SV-01-02-002-162c
 श्वोभाविनि महायुद्धे दूतेन कूरवादिना ।	SV-01-02-002-163a
रथातिरथसङ्ख्यानं अम्बोपाख्यानमेवच ॥	SV-01-02-002-163c
एतत्सुबहुवृत्तान्तं पञ्चमं पर्व भारते ।	SV-01-02-002-164a
 उद्योगपर्व निर्दिष्टं सन्धिविग्रहसञ्ज्ञितम् ॥	SV-01-02-002-164c
अध्यायाः सङ्ख्यया तत्र षडशीतिशतं स्मृतम् ।	SV-01-02-002-165a
श्लोकाः सप्तसहस्राणि नवश्लोकशतानि च ॥	SV-01-02-002-165c
श्लोकाश्च नवतिः प्रोक्तास् तथैवाष्टौ महात्मना ।	SV-01-02-002-166a
व्यासेनोदारमतिना पर्वण्यस्मिंस्तपोधनाः ॥	SV-01-02-002-166c
 अतऊर्ध्वं विचित्रार्थं भीष्मपर्व प्रचक्षते ।	SV-01-02-002-167a
जम्बूखण्डविनिर्माणं यत्रोक्तं सञ्जयेन ह ॥	SV-01-02-002-167c
यत्र युद्धमभूद्घोरं दशाहान्यतिदारुणम्	SV-01-02-002-168a
यत्र यौधिष्ठिरं सैन्यं विषादमगमत्परम्  ॥	SV-01-02-002-168c
कश्मलं यत्र पार्थस्य वासुदेवो महाद्युतिः ।	SV-01-02-002-169a
मोहजं नाशयामास हेतुभिर्मोक्षदर्शनैः ॥	SV-01-02-002-169c
 शिखण्डिनं पुरस्कृत्य यत्र पार्थो महारथः ।	SV-01-02-002-170a
विनिघ्नन्निशितैर्बाणै रथाद्भीष्ममपातयत् ॥	SV-01-02-002-170c
षष्ठमेतन्महापर्व भारते परिकीर्तितम् ।	SV-01-02-002-171a
अध्यायानां शतं प्रोक्तं अष्टादश तथापरे  ॥	SV-01-02-002-171c
पञ्चश्लोकसहस्राणि सङ्ख्ययाष्टौ शतानि च ।	SV-01-02-002-172a
श्लोकानां चतुराशीतिर् अस्मिन् पर्वणि कीर्तिताः ॥	SV-01-02-002-172c
व्यासेन वेदविदुषा सङ्ख्याया भीष्मपर्वणि।	SV-01-02-002-173a
द्रोणपर्व ततश्चित्रं बहुवृत्तान्तमुच्यते ॥	SV-01-02-002-173c
यत्र संशप्तकाः पार्थं अभिपेत् रणाजिरे ।	SV-01-02-002-174a
भगदत्तो महाराजो यत्र शक्रसमो युधि ॥	SV-01-02-002-174c
सुप्रतीकेन नागेन सह शस्तः किरीटिना ।	SV-01-02-002-175a
यत्राभिमन्युं बहवो जघ्नुर्लोकमहारथाः ॥	SV-01-02-002-175c
जयद्रथमुखा बालं शूरमप्राप्तयौवनम् ।	SV-01-02-002-176a
हतेऽभिमन्यौ क्रुद्धेन यत्र पार्थेन संयुगे ॥	SV-01-02-002-176c
अक्षौहिणीः सप्त हत्वा हतो राजा जयद्रथः ।	SV-01-02-002-177a
संशप्तकावशेषं च कृतं निश्शेषमाहवे  ॥	SV-01-02-002-177c
अलम्बुषः श्रुतायुश्च जलसन्धिश्च वीर्यवान् ।	SV-01-02-002-178a
सौमदत्तिर्विराटश्च द्रुपदश्च महारथः ॥	SV-01-02-002-178c
घटोत्कचादयश्चान्ये निहता द्रोणपर्वणि ।	SV-01-02-002-179a
अत्र ते पृथिवीपालाः प्रायशो निधनं॥	SV-01-02-002-179c
द्रोणपर्वणि ये शूरा निर्दिष्टाः पुरुषर्षभाः ।	SV-01-02-002-180a
अश्वत्थामा पितरि वै द्रोणे युधि निपातिते ॥	SV-01-02-002-180c
अस्त्रं प्रादुश्चकारोग्रं नारायणममर्षितः ।	SV-01-02-002-181c
सप्तमं भारते पर्व महदेतदुदाहृतम् ॥	SV-01-02-002-181a
अध्यायानां शतं प्रोक्तमध्यायाः सप्ततिः स्मृताः ।	SV-01-02-002-182a
अष्टौ श्लोकसहस्राणि नव श्लोकशतानि च  ॥	SV-01-02-002-182c
श्लोका नव तथैवात्र सङ्ख्यातास्तत्वदर्शिना ।	SV-01-02-002-183a
पाराशर्येण मुनिना सञ्चिन्त्य द्रोणपर्वणि ॥	SV-01-02-002-183c
अतः परं कर्णपर्व प्रोच्यते परमाद्भुतम् ।	SV-01-02-002-184a
सारथ्ये विनियोगश्च मद्रराजस्य धीमतः ॥	SV-01-02-002-184c
आख्यानं यत्र पौराणं त्रिपुरस्य निपातनम् ।	SV-01-02-002-185a
प्रायेण परुषश्चात्र संवादः कर्णशल्ययोः ॥	SV-01-02-002-185c
हंसकाकीयमाख्यानं अत्रैवाक्षेपसंहितम्  ।	SV-01-02-002-186a
अन्योन्यं प्रति च क्रोधो युधिष्ठिरकिरीटिनोः ॥	SV-01-02-002-186c
द्वैरथे यत्र पार्थन हतः कर्णो महारथः ।	SV-01-02-002-187a
अष्टमं पर्व निर्दिष्टं एतद्भारतचिन्तकैः ॥	SV-01-02-002-187c
एकोनसप्ततिः प्रोक्ता अध्यायाः कर्णपर्वणि ।	SV-01-02-002-188a
चत्वार्येव सहस्राणि नव श्लोकशतानि च ॥	SV-01-02-002-188c
अतः परं विचित्रार्थं शल्यपर्व प्रकीर्तितम् ।	SV-01-02-002-189a
हतप्रवीरे सैन्ये तु नेता मद्रेश्वरोऽभवत् ॥	SV-01-02-002-189c
वृत्तानि रथयुद्धानि कीर्त्यन्ते यत्र भागशः ।	SV-01-02-002-190a
विनाशः कुरुमुख्यानां शल्यपर्वणि कीर्त्यते ॥	SV-01-02-002-190c
शल्यस्य निधनं चात्र धर्मराजान्महारथात् ।	SV-01-02-002-191a
गदायुद्धं च तुमुलं अत्रैव परिकीर्तितम् ॥	SV-01-02-002-191c
सरस्वत्याश्च तीर्थानां पुण्यता परिकीर्तिता  ।	SV-01-02-002-192a
नवमं पर्व निर्दिष्टं एतदद्भुतमर्थवत् ॥	SV-01-02-002-192c
एकोनषष्टिरध्यायास् तत्र सङ्ख्याविशारदैः ।	SV-01-02-002-193a
सङ्ख्याता बहुवृत्तान्ताः श्लोकाग्रं चात्र शब्द्यते ॥	SV-01-02-002-193c
त्रीणि श्लोकसहस्राणि द्वे शते विंशतिस्तथा ।	SV-01-02-002-194a
मुनिना सम्प्रणीतानि कौरवाणां यशोभृताम् ॥	SV-01-02-002-194c
अतः परं प्रवक्ष्यामि सौप्तिकं पर्व दारुणम् ।	SV-01-02-002-195a
भग्नोरुं यत्र राजानं दुर्योधनममर्षणम् ॥	SV-01-02-002-195c
व्यपयातेषु पार्थेषु त्रयस्तेह्याययूरथाः ।	SV-01-02-002-196a
कृतवर्मा कृपो द्रौणिः सायाह्ने रुधिरोक्षिताः ॥	SV-01-02-002-196c
प्रतिजज्ञे दृढक्रोधो द्रौणिर्यत्र महारथः  ।	SV-01-02-002-197a
अहत्वा सर्वपाञ्चालान् धृष्टद्युम्नपुरोगमान् ॥	SV-01-02-002-197c
पाण्डवांश्च तथामात्यान् न विमोक्षामि दंसनम्  ।	SV-01-02-002-198a
प्रसुप्तान्निशि विश्वस्तान् यत्र ते पुरुषर्षभाः ॥	SV-01-02-002-198c
पाञ्चालान् सपरीवाराञ् जघ्नुर्द्रौणिपुरोगमाः ।	SV-01-02-002-199a
यत्रामुच्यन्त पार्थस्ते पञ्च कृष्णबलाश्रयात् ॥	SV-01-02-002-199c
सात्यकिश्च महेष्वासः शेषाश्च निधनं गताः ।	SV-01-02-002-200a
द्रौपदी पुत्रशोकार्ता पितृभ्रातृवधार्दिता ॥	SV-01-02-002-200c
कृतानशनसंकल्पा यत्र भर्तॄनुपाविशत् ।	SV-01-02-002-201a
द्रौपदीवचनाद्यत्र भीमो भीमपराक्रमः 	SV-01-02-002-201c
अन्वधावत सङ्क्रुद्धो भारद्वाजं गुरोः सुतम्  ।	SV-01-02-002-202a
भीमसेनभयाद्यत्र दैवेन प्रतिचोदितः ॥	SV-01-02-002-202c
अपाण्डवायेति रुषा द्रौणिरस्त्रमवासृजत् ।	SV-01-02-002-203a
मैवमित्यब्रवीत्कृष्णः शमयंस्तस्य तद्वचः ॥	SV-01-02-002-203c
यत्रास्त्रमस्त्रेण च तच् छमयामास फाल्गुनः ।	SV-01-02-002-204a
द्रौणिद्वैपायनादीनां शापाश्चान्योन्यकारिताः ॥	SV-01-02-002-204c
 चिताकर्मणि सर्वेषां राज्ञामुदकदानिके ।	SV-01-02-002-205a
गूढोत्पन्नस्य चाख्यानं कर्णस्य पृथयात्मनः ॥	SV-01-02-002-205c
 सुतस्यैतदिह प्रोक्तं दशमं पर्व सौप्तिकम् ।	SV-01-02-002-206a
अष्टादशास्मिन्नध्यायाः पर्वण्युक्ता महात्मना ॥	SV-01-02-002-206c
श्लोकाग्रमत्र कथितं शतान्यष्टौ तथैव च ।	SV-01-02-002-207a
श्लोकाश्च सप्ततिः प्रोक्ता यथावदभिसङ्ख्यया ॥	SV-01-02-002-207c
सौप्तिकैषीकसम्बन्धे पर्वण्यमितबुद्धिना।	SV-01-02-002-208a
अत ऊर्ध्वमिदं प्राहुः स्त्रीपर्व करुणोदयम् ॥	SV-01-02-002-208c
विलापो वीरपत्नीनां यत्रातिकरुणं स्मृतम् ।	SV-01-02-002-209a
क्रोधावेगः प्रसादश्च गान्धारीधृतराष्ट्रयोः ॥	SV-01-02-002-209c
यत्र च क्षत्रियान् शूरान् इष्टांस्ताननिवर्तिनः ।	SV-01-02-002-210a
पुत्रान् भ्रातृन् पितॄंश्चैव निहतान्ददृशू रणे ॥	SV-01-02-002-210c
यत्र राजा महाप्राज्ञः सर्वधर्मविदां वरः ।	SV-01-02-002-211a
राज्ञां तानि शरीराणि दाहयामास शास्त्रतः ॥	SV-01-02-002-211c
एतदेकादशं प्रोक्तं पार्वतिकरुणं महत् ।	SV-01-02-002-212c
सत्पविंशतिरध्यायाः पर्वण्यस्मिन्नुदाहृताः ॥	SV-01-02-002-212a
श्लोकाः सप्तशतं चापि पञ्चसप्ततिरुच्यते ।	SV-01-02-002-213a
सङ्ख्यया भारताख्यानकर्त्रा ह्यात्र महात्मना ॥	SV-01-02-002-213c
प्रणीतं सज्जनमनोवैक्लब्याश्रुप्रवर्तनम् ।	SV-01-02-002-214a
अतः परं शान्तिपर्व द्वादशं बुद्धिवर्धनम् ॥	SV-01-02-002-214c
यत्र निर्वेदमापेदे धर्मराजो युधिष्ठिरः ।	SV-01-02-002-215a
घातयित्वा पितॄन् भ्रातॄन् पुत्रान् सम्बन्धिबान्धवान् ॥	SV-01-02-002-215c
शान्तिपर्वणि धर्माश्च व्याहृताःशारतल्पिकाः ।	SV-01-02-002-216a
राजभिर्वेदितव्या ये सम्यगर्थं बुभुत्सुभिः ॥	SV-01-02-002-216c
आपद्धर्माश्च तत्रैव कालहेतुप्रदर्शकाः ।	SV-01-02-002-217c
यान् बुद्ध्वा पुरुषः सम्यक् सर्वज्ञत्वमवाप्नुयात् ॥	SV-01-02-002-217a
मोक्षधर्माश्च विविधा विचित्रा बहुविस्तराः ।	SV-01-02-002-218c
द्वादशं पर्व निर्दिष्टम् एतत् प्राज्ञजनप्रियम् ॥	SV-01-02-002-218a
पर्वण्यत्र परिज्ञेयं अध्यायानां शतत्रयम् ।	SV-01-02-002-219c
त्रिंशच्चैव तथाध्याया नव चैव तपोधानाः ॥	SV-01-02-002-219a
श्लोकानां तु सहस्राणि किर्तितानि चतुर्दश ।	SV-01-02-002-220a
पञ्च चैव शतान्याहुः पञ्चविंशतिसङ्ख्यया ॥	SV-01-02-002-220c
अत ऊर्ध्वं च विज्ञेयं आनुशासनमुत्तमम् ।	SV-01-02-002-221a
यत्र प्रकृतिमापन्नः श्रुत्वा धर्मविनिश्चयान्  ॥	SV-01-02-002-221c
भीष्माद्भागीरथीपुत्रात् कुरुराजो युधिष्ठिरः ।	SV-01-02-002-222a
व्यवहारोऽत्र कार्त्स्न्येन धर्मार्थो येन दर्शितः ॥	SV-01-02-002-222c
विविधानां च दानानां फलयोगाः पृथग्विधाः।	SV-01-02-002-223a
तथा पात्रविशेषाश्च दानानां च परो विधिः ॥	SV-01-02-002-223c
आचारविधियोगश्च सत्यस्य च परा गतिः ।	SV-01-02-002-224a
एतत्सुबहुवृत्तान्तं उत्तमं चानुशासनम्  ॥	SV-01-02-002-224c
भीष्मस्यैवात्र सम्प्राप्तिः स्वर्गस्य परिकीर्तिता ।	SV-01-02-002-225a
एतत्त्रयोदशं पर्व धर्मनिश्चयकारणम् ॥	SV-01-02-002-225c
अध्यायानां शतं तत्र षट्पञ्चाशच्छतोत्तरम्  ।	SV-01-02-002-226a
श्लोकानां च सहस्राणि द्वादशैवेति कीर्त्यते ॥	SV-01-02-002-226c
अथाश्वमेधिकं नाम पर्व चोक्तं चतुर्दशम् ।	SV-01-02-002-227a
तत्संवर्तमरुत्तीयं अत्राख्यानमनुत्तमम् ॥	SV-01-02-002-227c
सुवर्णकोशसम्प्राप्तिर् जन्म चोक्तं परीक्षितः ।	SV-01-02-002-228a
दग्धस्यास्त्राग्निना पूर्वं कृष्णात्सञ्जीवनं पुनः ॥	SV-01-02-002-228c
चर्याया हयमुत्सृष्टं पाण्डवस्यानुगच्छतः ।	SV-01-02-002-229a
तत्र तत्र च युद्धानि राजपुत्रैरमर्षणैः ॥	SV-01-02-002-229c
चित्राङ्गदायाः पुत्रेण स्वपुत्रेण किरीटिनः ।	SV-01-02-002-230a
सङ्ग्रामे बभ्रुवाहेन संशयश्चात्र दर्शितः ॥	SV-01-02-002-230c
अश्वमेधे महायज्ञे नकुलाख्यानमेव च  ।	SV-01-02-002-231a
इत्याश्वमेधिकं पर्व प्रोक्तमेतन्महाद्भुतम् ॥	SV-01-02-002-231c
अत्राध्यायशतं त्रिंशत् त्रयोऽध्यायाश्च शब्दिताः ।	SV-01-02-002-232a
चत्वार्येव सहस्राणि तावन्त्येव शतानि च  ॥	SV-01-02-002-232c
विंशतिश्च तथा श्लोकाः सङ्ख्यातास्तत्त्वदर्शिना ।	SV-01-02-002-233a
ततश्चाश्रमवासाख्यं पर्व पञ्चदशं स्मृतम् ॥	SV-01-02-002-233c
यत्र राज्यं परित्यज्य गान्धारीसहितो नृपः ।	SV-01-02-002-234a
धृतराष्ट्राश्रमपदं विदुरश्च जगाम ह ॥	SV-01-02-002-234c
यं दृष्ट्वा प्रस्थितं साध्वी पृथाप्यनुययौ तदा ।	SV-01-02-002-235a
पुत्रराज्यं परित्यज्य गुरुशुश्रूषणे रता ॥	SV-01-02-002-235c
यत्र राजा हतान् पुत्रान् पौत्रानन्यांश्च पार्थिवान् ।	SV-01-02-002-236a
लाकान्तरगतान्वीरान् अपश्यत्पुनरागतान् ॥	SV-01-02-002-236c
ऋषेः प्रसादात्कृष्णस्य दृष्ट्वाश्चर्यमनुत्तमम् ।	SV-01-02-002-237a
त्यक्त्वा शोकं सदारश्च सिद्धिं परमिकां गतः ॥	SV-01-02-002-237c
यत्र धर्मं समाश्रित्य विदुरः सुगतिं गतः ।	SV-01-02-002-238a
सञ्जयश्च महामात्रो विद्वान्गावल्गणिर्वशी ॥	SV-01-02-002-238c
ददर्श नारदं यत्र धर्मराजो युधिष्ठिरः।	SV-01-02-002-239a
नारदाच्चैव शुश्राव वृष्णीनां कदनं महत् ॥	SV-01-02-002-239c
एतदाश्रमवासाख्यं पर्वोक्तं सुमहाद्भुतम् ।	SV-01-02-002-240a
द्विचत्वारिंशदध्यायाः पर्वैतदभिसङ्ख्यया ॥	SV-01-02-002-240c
सहस्रमेकं श्लोकानां नवश्लोकशतानि च ।	SV-01-02-002-241a
षडेव च तथा श्लोकाः सङ्ख्यातास्तत्त्वदर्शिना ॥	SV-01-02-002-241c
अतः परं निबोधेदं मौसलं भृशदारुणम् ।	SV-01-02-002-242a
यत्र ते पुरुषव्याघ्राः शस्त्रस्पर्शहता युधि ॥	SV-01-02-002-242c
ब्रह्मदण्डविनिष्पिष्टाः समीपे लवणाम्भसः।	SV-01-02-002-243a
आपाने पानगलिता दैवेनाभिप्रचोदिताः॥	SV-01-02-002-243c
एरकारूपिभिर्वज्रैर् निजघ्नुरितरेतरे ।	SV-01-02-002-244a
यत्र सर्वक्षयं कृत्वा तावुभौ रामकेशवौ ॥	SV-01-02-002-244c
नातिचक्रामतुः कालं प्राप्तं सर्वहरं परम् ।	SV-01-02-002-245a
यत्रार्जुनो द्वारवतीं एत्य कृष्णाद्विनाकृताम् ॥	SV-01-02-002-245c
दृष्ट्वा विषादमगमत् परां चार्तिं नरर्षभः ।	SV-01-02-002-246a
सन्त्यज्य च यदुश्रेष्ठं मातुलं शौरिमात्मनः ॥	SV-01-02-002-246c
ददर्श यदुवीराणां आपाने वैशसं महत् ।	SV-01-02-002-247a
शरीरं वासुदेवस्य रामस्य च महात्मनः ॥	SV-01-02-002-247c
संस्कारं लम्भयामास वृष्णीनां च प्रधानतः ।	SV-01-02-002-248a
सवृद्धबालमादाय द्वारवत्यास्ततो जनम् ॥	SV-01-02-002-248c
ददर्शापदि कष्टायां गाण्डीवस्य पराभवम् ।	SV-01-02-002-249a
सर्वेषां चैव दिव्यानां अस्त्राणामप्रसन्नताम् ॥	SV-01-02-002-249c
नाशं वृष्णिकलत्राणां प्रभावानामनित्यताम् ।	SV-01-02-002-250a
दृष्ट्वा निर्वेदमापन्नो व्यासवाक्यप्रचोदितः ॥	SV-01-02-002-250c
धर्मराजं समासाद्य संन्यासं समरोचयत्  ।	SV-01-02-002-251a
इतीदं मौसलं पर्व षोडशं परिकीर्तितम् ॥	SV-01-02-002-251c
अष्टाध्यायाः प्रसङ्ख्याताः श्लोकाग्रं च शतत्रयम् ।	SV-01-02-002-252a
महाप्रस्थानिकं तस्माद् ऊर्ध्वं सप्तदशं स्मृतम् ॥	SV-01-02-002-252c
यत्र राष्यं परित्यज्य पाण्डवाः पुरुषर्षभाः ।	SV-01-02-002-253a
द्रौपद्या सहिता देव्या सिद्धिं परमिकां गताः ॥	SV-01-02-002-253c
अध्यायाश्च त्रयः प्रोक्ताः श्लोकानां च तथा शतम् ।	SV-01-02-002-254a
विंशतिश्च तथा श्लोकाः सङ्ख्यातास्तत्त्वदर्शिना ॥	SV-01-02-002-254c
स्वर्गपर्व ततो ज्ञेयं दिव्यं यत्तदमानुषम् ।	SV-01-02-002-255a
अध्यायाः पञ्च सङ्ख्याताः पर्वैतदभिसङ्ख्यया ॥	SV-01-02-002-255c
श्लोकानां द्वे शते चैव प्रसङ्ख्याते तपोधनाः।	SV-01-02-002-256a
अष्टादशैवमेतानि पर्वाण्युक्तान्यशेषतः ॥	SV-01-02-002-256c
खिलेषु हरिवंशश्च भविष्यच्च प्रकीर्तितम् ।	SV-01-02-002-257a
एतत्सखिलमाख्यातं भारतं पर्व सङ्ग्रहात् ॥	SV-01-02-002-257c
अष्टादशसमाजग्मुर् अक्षौहिण्यो ययुत्सया ।	SV-01-02-002-258a
तन्महादारुणं युद्धं अहान्यष्टादशाभवत् ॥	SV-01-02-002-258c
यो विद्याच्चतुरो वेदान् साङ्गोपनिषदो द्विजः ।	SV-01-02-002-259a
न चाख्यानमिदं विद्यान्नैव स स्याद्विचक्षणः ॥	SV-01-02-002-259c
श्रुत्वा त्विदमुपाख्यानं श्राव्यमन्यन्न रोचते ।	SV-01-02-002-260a
पुंस्कोकिलरुतं श्रुत्वा रूक्षा ध्वाङ्क्षस्य वागिव ॥	SV-01-02-002-260c
इतिहासोत्तमादस्माज् जायन्ते कविबुद्धयः ।	SV-01-02-002-261a
पञ्चभ्य इव भूतेभ्यो लोकसंविधयस्त्रयः ॥	SV-01-02-002-261c
अस्याख्यानस्य विषये पुराणं वर्तते द्विजाः ।	SV-01-02-002-262a
अन्तरिक्षस्य विषये प्रजा इव चतुर्विधाः ॥	SV-01-02-002-262c
क्रियागुणानां सर्वेषां इदमाख्यानमाश्रयः ।	SV-01-02-002-263a
इन्द्रियाणां समस्तानां चित्रा इव मनः क्रियाः ॥	SV-01-02-002-263c
अनाश्रित्यैतदाख्यानं कथा भुवि न विद्यते ।	SV-01-02-002-264a
आहारमनपाश्रित्य शरीरस्येव धारणम् ॥	SV-01-02-002-264c
इदं  सर्वेः कविवरैर् आख्यानमुपजीव्यते ।	SV-01-02-002-265a
उदयप्रेप्सुभिर्भृत्यैर् अभिजात इवेश्वरः ॥	SV-01-02-002-265c
आख्यानं तदिदमनुत्तमं महार्थं विन्यस्तं महदिह पर्वसंग्रहेण ।	SV-01-02-002-266a
श्रुत्वादौ महति नृणां सुखावगाहो विस्तीर्णं लवणजले यथा प्लवेन ॥	SV-01-02-002-266c
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 003	
	
	
	
	
सूतः-	SV-01-03-003-001
जनमेजयः पारीक्षितः सह भ्रातृभिः कुरुक्षेत्रे दीर्घसत्रमास्ते स्म ।	SV-01-03-003-001A
तस्य भ्रातरस्त्रयः श्रुतसेन उग्रसेनो भीमसेन इति ।	SV-01-03-003-001B
तेषु तत्सत्रमुपासीनेषु तत्र चाभ्यागच्छत्सारमेयः ॥	SV-01-03-003-001C
स जनमेजयस्य भ्रातृभिर्हतो रोरूयमाणो मातुः समीपमभ्यागच्छत् ॥	SV-01-03-003-002A
तं माता रोरूयमाणमुवाच । 	SV-01-03-003-003A
किं रोदिषि, केनास्यभिहत इति ॥	SV-01-03-003-003B
स एवमुक्तो मातरं प्रत्युवाच ।  	SV-01-03-003-004A
जनमेजयस्य भ्रातृभिर्हतोऽस्मीति ॥	SV-01-03-003-004B
तं माता प्रत्युवाच ।  	SV-01-03-003-005A
व्यक्तं त्वया तत्रापराद्धं येनास्यभिहत इति ॥	SV-01-03-003-005B
स तां पुनरुवाच ।	SV-01-03-003-006A
नापराध्यामि किञ्चित्, नावेक्षे हवींषि, नावलीढेऽ हमिति ॥	SV-01-03-003-006B
तस्य माता सरमा पुत्रदुःखार्ता तत्सत्रमगच्छत् । SV-01-03-003-007B	SV-01-03-003-007A
स तया क्रुद्धया तत्रोक्तः, अयं मे पुत्रो न किञ्चिदपराध्यति किमर्थमभिहत इति ॥	SV-01-03-003-008A
न किञ्चिदुक्तवतस्तानाह सरमा, यस्मादयमभिहतो नापराधी, तस्मादृुष्टं त्वां भयमागमिष्यतीति॥	SV-01-03-003-009A
स जनमेजय एवमुक्तो देवशुन्या सरमया भृशं सम्भ्रान्तो विषण्णश्चासीत् ॥	SV-01-03-003-010A
स तस्मिन्सत्रे समाप्ते हास्तिनपुरमभ्येत्य पुरोहितमनुरूपमन्विच्छमानः परं यत्नमकरोत्, यो मे पापकृत्यां नाशयेदिति ॥	SV-01-03-003-011AB
स कदाचिन्मृगयां गतः पारीक्षितो जनमेजयः कस्मिंश्च स्वविषयोद्देशे आश्रममपश्यत् ॥	SV-01-03-003-012AB
तत्र कश्चिदृषिरासाञ्चक्रे श्रुतश्रवा नाम । 	SV-01-03-003-013A
तस्यभिमतः पुत्र आस्ते सोमश्रवा नाम ॥	SV-01-03-003-013B
तपोभिः सम्भृतं तस्य तं पुत्रमभिगम्य जनमेजयः पारीक्षितः पौरोहित्याय वव्रे ॥	SV-01-03-003-014AB
स नमस्कृत्य तमृषिमुवाच ।	SV-01-03-003-015A
भगवन्नयं तव पुत्रो मम पुरोहितोऽस्त्विति ॥	SV-01-03-003-015B
स एवमुक्तः प्रत्युवाच-भो जनमेजय! पुत्रो मम सर्प्यां जातो महातपाः स्वाध्यायसम्पन्नो मत्तपोवीर्यसम्भृतो मच्छुक्लं पिबन्त्याः सर्प्याः कुक्षौ संवृद्धः; समर्थोऽयं भवतः सर्वाः पापकृत्याः शमयितुं, अन्तरेण महादेवकृत्याम् ।	SV-01-03-003-016A
अस्य वै विद्यते त्वेकुमुपांशुव्रतम् । 	SV-01-03-003-016B
यद्येनं कश्चित्कञ्चिदर्थमभियाचेत्तस्मै तद्दद्यादयम् ।	SV-01-03-003-016C
यद्येतत्सहसि ततो नयस्वैनमिति ॥	SV-01-03-003-016D
तेनैवमुक्तो जनमेजयस्तं प्रत्युवाच भगवंस्तथा भविष्यतीति ॥	SV-01-03-003-017AB
स तं पुरोहितमुपादायोपावृत्तो भ्रातॄनुवाच-मयायं वृत उपाध्यायः, यदयं ब्रूयात्तत्कार्यमविचारयद्भिरिति ॥ 	SV-01-03-003-018AB
तेनैवमुक्ता भ्रातरस्त्रयस्तस्य तथा चक्रुः ॥ 	SV-01-03-003-019AB
स तथा तान्भ्रातॄन्सन्दिश्य तक्षशिलां प्रत्यभितस्थौ ।	SV-01-03-003-020A
 तं च देशं स्वांशे स्थापयामास ॥	SV-01-03-003-020B
एतस्मिन्नन्तरे कश्चिदृषिर्धौम्यो नामायोनिजः ।	SV-01-03-003-021A
तस्य शिष्यास्त्रयो बभूवुः-उपमन्युरारुणिपाञ्चालो बैद इति ॥	SV-01-03-003-021B
एकं शिष्यंमारुणिपाञ्चालं प्रेषयामास ।	SV-01-03-003-022A
भो! गच्छ, केदारखण्डं बधानेति ॥	SV-01-03-003-022B
स उपाध्यायेन सन्दिष्ट आरुणिपाञ्चालस्तत्र गत्वा केदारखण्डं बद्धुं नाशक्नोत् ।	SV-01-03-003-023A
स क्लिश्यमानो गतिं नापश्यत् कोञ्चित् ।	SV-01-03-003-023B
भवत्वेवं तवात्करिष्यामीति ।	SV-01-03-003-023C
स तत्र संविवेश ।	SV-01-03-003-023D
केदारखण्डे शयाने तस्मिंस्तदुदकं तस्थौ ॥	SV-01-03-003-023E
ततः कदाचिदुपाध्यायस्तस्मिन्ननागते आयोद धौम्यः शिष्यावपृच्छत् ।	SV-01-03-003-024A
क्वारुणिपाञ्चालो गत इति ॥	 SV-01-03-003-024B
तौ प्रत्यूचतुः ।	SV-01-03-003-025A
भगवतैव प्रेषितः केदारखण्डं बधानेति ॥	SV-01-03-003-025B
एवमुक्तस्तौ शिष्यौ प्रत्युवाच ।	SV-01-03-003-026A
तस्मात्सर्वे तत्र गच्छामो यत्र स इति ॥	SV-01-03-003-026B
स गत्वा तत्र ह्याह्वानशब्दं चकार । 	SV-01-03-003-027A
भो आरुणिपाञ्चाल! क्वासि वत्सैहीति ॥	SV-01-03-003-027B
तच्छ्रुत्वाथारुणिपाञ्चाल उपाध्यायवाक्यं तस्मात्केदारखण्डात् सहसोत्थाय तमुपतस्थे ।	SV-01-03-003-028A
प्रोवाच चैनम् । 	SV-01-03-003-028B
अहमस्मात्केदारणखण्डान्निस्सरमाणमुदकमवारणीयं संरोद्धुं संविष्टो भगवच्छब्दं श्रुत्वैव सहसा विदार्य केदारखण्डं भगवन्तमुपस्थितः।	SV-01-03-003-028C
तदभिवादये भगवन्तं, आज्ञापयतु भवान् किङ्करवाणीति ॥	SV-01-03-003-028D
तमुपाध्यायोऽब्रवीत् ।	SV-01-03-003-029A
यस्माद्भवान्केदारखण्डमवदार्योत्थितस्तस्मादुद्दालक एव नाम्ना  भवत्विति ॥	 SV-01-03-003-029B
स उपाध्यायेनानुगृहीतः-यस्मात्त्वया मद्वचोऽनुष्टितं तस्माच्छ्रेयोऽवाप्स्यसि, सर्वे ते वेदाः प्रतिभास्यन्ति, सर्वाणि च धर्मशास्त्राणीति ॥	SV-01-03-003-030AB
स एवमुक्त उपाध्यायेनेष्टान्देशाञ्जगम ॥	SV-01-03-003-031AB
अथापरस्तस्यायोदधौम्यस्य शिष्य उपमन्युर्नाम । 	SV-01-03-003-032A
तमुपाध्यायः प्रेषयामास, वत्सोपमन्यो! गा रक्षेति ॥	SV-01-03-003-032B
स उपाध्यायवचनादरक्षद्गाः ।	SV-01-03-003-033A
 स चाह्नि रक्षित्वा दिवसक्षये त्वागम्योपाध्यायस्याग्रतः स्थित्वा नमश्चक्रे ॥	SV-01-03-003-033B
तमुपाध्यायः पीवानमेव दृष्ट्वोवाच ।	SV-01-03-003-034A
वत्सोपमन्यो! केन वृत्तिं कल्पयसि दृढमिति ॥	SV-01-03-003-034B
स उपाध्यायं प्रत्युवाच भैक्षण वृत्तिं कल्पयामीति ॥SV-01-03-003-036A	SV-01-03-003-035AB
ममानिवेद्य भैक्षं नोपयोक्तव्यमिति स्थूलमिति ॥ 	SV-01-03-003-036B
तथेत्युक्त्वा पुनररक्षद्गाः ।	SV-01-03-003-037A
रक्षित्वा च पुनरागम्य तथैवोपाध्यायस्याग्रतः स्थित्वा नमश्चक्रे ॥	SV-01-03-003-037B
तमुपाध्यायस्तथा पीवानमेव दृष्ट्वावोचत् । 	SV-01-03-003-038A
वत्सोपमन्यो! सर्वमशेषतस्ते भैक्षं गृह्णामि ।	SV-01-03-003-038B
केनेदानीं वृत्तिं कल्पयसीति ॥	SV-01-03-003-038C
स एवमुक्त उपाध्यायेन प्रत्युवाच । 	SV-01-03-003-039A
भैक्षं पूर्वं निवेद्य तुभ्यं अपरं चरामि ।	SV-01-03-003-039B
तेन वृत्तिं कल्पयामीति ॥	SV-01-03-003-039C
तमुपाध्यायः प्रत्युवाच ।	SV-01-03-003-040A
नैषा न्याय्या गुरुवृत्तिः ।  	SV-01-03-003-040B
अन्येषामपि वृत्त्युपरोधं करोषि, एवं वर्तमानो लुब्धोऽसीति ॥	SV-01-03-003-040C
	 
तथेत्युक्त्वाऽन्येद्युरपि गा अरक्षत्।	SV-01-03-003-041A
रक्षित्वा पुनरागम्योपाध्यायस्याग्रतस्स्थित्वा नमश्चक्रे ॥	SV-01-03-003-041B
तमुपाध्यायस्तथा पीवानमेव दृष्ट्वा पुनरुवाच । 	SV-01-03-003-042A
अहं ते भैक्षं गृह्णामि, न चान्यच्चरसि, पीवासि, केन वृत्तिं कल्पयसीति ॥	SV-01-03-003-042B
स उपाध्यायं प्रत्युवाच । 	SV-01-03-003-043A
तवासां गवां पयसा वृत्तिं कल्पयामीति । 	SV-01-03-003-043B
तमुपाध्यायः प्रत्युवाच- नैतन्न्याय्यं पय उपयोक्तुं भवतो मया नाभ्यनुज्ञातमिति ॥	SV-01-03-003-044AB
स तथेति प्रतिज्ञाय गा रक्षित्वा पुनरुपाध्यायगृहमासाद्य गुरोरग्रतस्स्थित्वा नमश्चक्रे ॥	SV-01-03-003-045AB
तमुपाध्यायस्तथा पीवानमेव दृष्ट्वोवाच । 	SV-01-03-003-046A
भैक्ष्यं नाश्नासि, न चान्यच्चरसि, न पयः पिबसि, पीवासि, केन वृत्तिं कल्पयसीति ॥	SV-01-03-003-046B
स एवमुक्त उपाध्यायं प्रत्युवाच । 	SV-01-03-003-047A
वत्सानां वदनाच्च्युतं फेनं पिबामीति ।	SV-01-03-003-047B
यदि मे वत्सा मातॄणां स्तनं पिबन्त उद्गिरन्ते ॥	SV-01-03-003-047C
तमुपाध्यायः प्रत्युवाच । 	SV-01-03-003-048A
एते वत्सास्त्वदनुकम्पया गुणवन्तः प्रभूततरं फेनमुद्गिरन्ति ।	SV-01-03-003-048B
तदेवमपि वत्सानां प्रत्त्युपरोधं करोषि एवं वर्तमानः फेनं नैवं पातुमर्हसीति ॥ 	SV-01-03-003-048C
 स तथेति प्रतिज्ञाय निराहारो गा ररक्ष ॥	SV-01-03-003-049AB
तथा प्रतिषिद्धो भैक्षं नाश्नाति ।	SV-01-03-003-050A
न चान्यच्चरति ।	SV-01-03-003-050B
नपयः पिबन्ति ।	SV-01-03-003-050C
फेनं नोपयुङ्क्ते ॥	SV-01-03-003-050D
स कदाचिदरण्येषु क्षुधार्तोऽर्कपर्णान्यभक्षयत् ॥	SV-01-03-003-051AB
स तैरर्कपर्णैर्भक्षितैः क्षारकटुतीक्ष्णोष्णविपाकाच्चक्षुष्युपहतेऽन्धोऽभवत् ॥ 	SV-01-03-003-052AB
सोऽन्धोऽपि चङ्क्रम्यमाणः कूपेऽपतत् ॥	SV-01-03-003-053AB
अथ तस्मिन्ननागच्छत्युपाध्यायश्शिष्यानवोचत् । 	SV-01-03-003-054A
मयोपमन्युः सर्वतः प्रतिषिद्धः कुपितो नागच्छति चिरङ्गतस्त्विति ॥ 	SV-01-03-003-054B
स एवमुक्त्वा गत्वारण्यमुपाध्याय आह्वानं चक्रे । 	SV-01-03-003-055A  
भो उपमन्यो! क्वासि वत्सैहीति ॥	SV-01-03-003-055B
स तदाह्वानमुपाध्यायाच्छ्रुत्वा प्रत्युवाचोच्चैः, भो उपाध्याय! कूपे पतित इति ॥	SV-01-03-003-056AB
स उपाध्यायः प्रत्युवाच ।	SV-01-03-003-057A
कथमसि कूपे पतित इति ॥	SV-01-03-003-057B
स च तं प्रत्युवाच-अर्कपत्राणि भक्षयित्वान्धीभूतोऽस्मि, अस्मिन्कूपे पतित इति ॥ 	SV-01-03-003-058AB
तम् उपाध्यायः प्रत्युवाच ।	SV-01-03-003-059A
अश्विनौ स्तुहि, तौ त्वा देवभिषजौ चक्षुष्मन्तं करिष्यत इति ॥ 	SV-01-03-003-059B
स एवम् उक्त उपाध्यायवचनेन  स्तोतुम् उपचक्रमे देवावश्विनौ वाग्भिर्ऋग्भिः ॥	SV-01-03-003-060A
ओम्-प्रपूर्वगौ पूर्वजौ चित्रभानू गिरा शंसामि तपनावनन्तौ । 	SV-01-03-003-061a
दिव्यौ सुपर्णवरजौ विमानावधिक्षिपन्तौ भुवनानि विश्वा ॥	SV-01-03-003-061c
हिरण्मयौ शकुनी साम्परायौ नासत्यदस्रौ सुमनसौ वैजयन्तौ ।	SV-01-03-003-062a
शुक्लं वयन्तौ तरसा सुवेषावभिव्ययन्तावसितं विवस्वत् ॥	SV-01-03-003-062c
ग्रस्तां सुपर्णस्य बलेन वर्तिकाममुञ्चतावश्विनौ सौभगाय ।	SV-01-03-003-063a
तावत्सुवृत्तावनमत्तमाययौ तौ सत्तमौ गा अरुणावुदावहन् ॥	SV-01-03-003-063c
षष्टिश्च गावस्त्रिशताश्च धेनव एकं वत्सं सुवहते दुहन्तीः ।	SV-01-03-003-064a
नानागोष्ठा विहिता एकदोहनाः तावश्विभ्यां दुहते घर्ममुक्थ्यम् ॥	SV-01-03-003-064c
एकां नाभिं सप्तशता अराः श्रिताः प्रधिष्वस्यां विंशतिरर्पिता अराः ।	SV-01-03-003-065a
सुनेमिचक्रं परिवर्तते जरा यथाश्विना संसक्त चर्षणम् ॥	SV-01-03-003-065c
एकं चक्रं वर्तते द्वादशप्रधिं षण्णाभिमेकाक्षमृतस्य धारम् ।	SV-01-03-003-066a
यस्मिन्देवा अधिविश्वे विषक्तास्तदश्विनौ मुञ्चथो मा विषीदथः ॥	SV-01-03-003-066c
अश्विनौ धनुममृतं प्रवृत्तं भूयस्तिरोधामश्विनौ दासपत्नी ।	SV-01-03-003-067a
भित्वा गिरीनश्विनौ गास्सदा चरन्नरगा अदृष्टंं प्रथिता बलस्य ॥	SV-01-03-003-067c
युवां दिशो जनयथो दशाग्रे समानमूर्ध्नि रथया वियन्ति ।	SV-01-03-003-068a
तासां यानं चर्षणयोऽनुप्रयान्ति देवा मनुष्याः क्षितिमाचरन्ति ॥	SV-01-03-003-068c
युवां वर्णान्वीरुधो विश्वरूपां स्तेऽधिक्षिपन्ति भुवनानि विश्वा ।	SV-01-03-003-069a
ते भानवोऽप्यनुसृताश्चरन्ति देवामनुष्याः क्षितिमाचरन्ति ॥	SV-01-03-003-069c
सन्तौ नासत्यावश्विना वह्वये वां स्रजं च यौ बिभ्रतः पुष्करस्य ।	SV-01-03-003-070a
ततो नासत्यावमृतावृतावृथा वृते देवांस्तत्प्रपदेन सूते ॥	SV-01-03-003-070c
मुखेन गर्भं लभतां युवानौ गतासुरिक्तं प्रपदेन सूते ।	SV-01-03-003-071a
सद्यो जातो मातरं मुक्तिगर्भस्तावश्विनौ मुञ्चथौ जीवसे गाम् ॥	SV-01-03-003-071c
स्तोतुं न शक्नोमि गुणैर्भवन्तौ चक्षुर्विहीनः पथि सम्प्रमूढः ।	SV-01-03-003-072a
दुर्गेऽहमस्मिन्पतितोऽस्मि कूपे युवां शरण्यौ शरणं प्रपद्ये ॥	SV-01-03-003-072c
सूतः-	SV-01-03-003-073
एवमृग्भिश्चान्यैरस्तुवत् ॥	SV-01-03-003-073AB
एवं तेनाभिष्टुतावश्विनावाजग्मतुः ॥	SV-01-03-003-074AB
आहतुश्चैनं, प्रीतौ स्वः, एष तेऽपूपोशानैनमिति॥	SV-01-03-003-075AB
स एवमुक्तः प्रत्युवाच ।	SV-01-03-003-076A
नानृतमूचतुर्भवन्तौ ।	SV-01-03-003-076B
नत्वहं चैनमपूपमुपयोक्तुमुत्सहे अनिवेद्य गुरव इति ॥	SV-01-03-003-076C
ततस्तवश्विनावूचतुः । 	SV-01-03-003-077A
आवाभ्यां भवत उपाध्यायेनैवमभिष्टुताभ्यां प्रीताभ्यापूपो दत्तः, उपयुक्तश्च तेनानिवेद्य गुरवे । 	SV-01-03-003-077B
अद्य त्वमपि तथैव कुरुष्व, यथा ते कृतमुपाध्यायेनेति ॥	SV-01-03-003-077C
स एवमुक्तः प्रत्युवाच । 	SV-01-03-003-078A
एतौ प्रत्यनुनये भवन्तावश्विनौ, नोत्सहेऽहमनिवेद्योपाध्यायायोपयोक्तुमिति ॥	SV-01-03-003-078B
तमश्विनावाहतुः ।	SV-01-03-003-079A
प्रीतौ स्वस्तवानया गुरुवृत्त्याऽपूपं भक्षय । 	SV-01-03-003-079B
उपाध्यायस्य ते देहः कार्ष्णायसो दन्तः ।	SV-01-03-003-079C
भवतो हिरण्मयो भविष्यति ।	SV-01-03-003-079D
एतौ गृहाण, चक्षुष्मांश्च भवसि, श्रेयश्चावाप्स्यसीति ॥	SV-01-03-003-079E
एवमुक्तोऽश्विभ्यां तथा मक्षयित्वा लब्धचक्षुरुपाध्यायसकाशमागम्याभ्यवादयत्, आचचक्षे च ॥	SV-01-03-003-080AB
	
अस्य स दृष्ट्वा प्रीतिमानभूत् ।	SV-01-03-003-081A
आह चैनं, यथाश्विनावाहतुस्तथा त्वं श्रेयोऽवाप्स्यसीति ।	SV-01-03-003-081B
सर्वे च वेदाः प्रतिभास्यन्तीति ॥	SV-01-03-003-081C
एषा तस्यापि परीक्षोपमन्योः ॥	SV-01-03-003-082AB
अथापरश्शिष्यस्तस्यैवायोदस्य धौम्यस्य बैदो नाम ।	SV-01-03-003-083A
तमुपाध्यायः सन्दिदेश ।	SV-01-03-003-083B
वत्स बैद! इहास्यतां, भवता मद्गृहे कञ्चित्कालं शुश्रूषणपरेण भवितव्यं, श्रेयस्त भविष्यतीति ॥	SV-01-03-003-083C
स तथेत्युक्त्वा दीर्घकालं गुरुकुले गुरुशुश्रूषापरोऽभवत् ॥	SV-01-03-003-084AB
गौरिव नित्यं गुरुषु धूर्षु नियुज्यमानः शीतोष्णक्षुत्तृष्णादुःखसहः सर्वत्राप्रतिकूलः, तस्य महता कालेन गुरुः परितोषं जगाम ॥	SV-01-03-003-085AB
तत्परितोषाच्च श्रेयः सर्वज्ञतां चाप । 	SV-01-03-003-086A
एषा तस्यापि परीक्षा बैदस्य ॥	SV-01-03-003-086B
स उपाध्यायेनानुज्ञातस्समावृत्तस्तस्माद्गुरुकुलनिवासाद्गृहाश्रमं प्रत्यपद्यत ॥ 	SV-01-03-003-087AB
तस्यापि गृहे वसतस्त्रयश्शिष्या बभूवुः ।	SV-01-03-003-088A
स शिष्यान् न किञ्चिदुवाच ।	SV-01-03-003-088B
कर्म वा क्रियतां शुश्रूषा वेति ।	SV-01-03-003-088C
दुःखाभिज्ञो गुरुकुलवासस्य शिष्यान्परिक्लेशेन योजयितुं नेयेष ॥	SV-01-03-003-088D
अथ कस्यचित्कालस्य बैदं ब्राह्मणं जनमेजयः पौष्यश्च क्षत्रियावुपेत्योपाध्यायं वरयाञ्चक्रतुः ॥	SV-01-03-003-089AB
स कदाचिद्राजकार्येणाभिप्रस्थितो ह्युदङ्कं नामा शिष्यं योजयामास ।	SV-01-03-003-090A
भो उदङ्क! यत्किञ्चिद्गृहे मां विना परिहीयते तदिच्छाम्यहं भवताऽपरिहीयमाणं क्रियमाणमिति ॥	SV-01-03-003-090B
स एवं प्रतिसमादिश्यादेङ्कं बैदः प्रवासं जगाम ॥	SV-01-03-003-091AB
अथोदङ्कश्शुश्रूषुर्गुरुनियोगमनुतिष्ठमानस्तत्र गुरुकुले वसति स्म ॥	SV-01-03-003-092AB
वसंस्तत्रोपाध्यायस्त्रीभिस्सहिताभिराहूयोक्तः ।	SV-01-03-003-093A
उपाध्यायानी ते ऋतुमती ।	SV-01-03-003-093B
उपाध्यायश्च प्रोषितः ।	SV-01-03-003-093C
अस्या यथायमृतुर्वन्ध्यो न भवति तथा क्रियतामेतस्यमेतद्धि  सीदतीति ॥	SV-01-03-003-093D
स एवमुक्तस्त्रीं प्रत्युवाच । 	SV-01-03-003-094A
न मया स्त्रीणां वचनादिकार्यं कार्यं ।	SV-01-03-003-094B
नह्यहमुपाध्यायेन सन्दिष्टोऽकार्यमपि त्वया कार्यमिति ॥	SV-01-03-003-094C
तस्य पुनरुपाध्यायः कालान्तरे गृहनुपाजगाम तस्मात्प्रवासात् ॥	SV-01-03-003-095AB
स तद्वृत्तान्तं तस्याशेषत उपलभ्य प्रीतिमानभूत् ॥	SV-01-03-003-096AB
उवाच चैनं, वत्सोदङ्क! किं ते प्रियं करवाणीति, धर्मतश्शुश्रूषितोऽस्मि भवता ।	SV-01-03-003-097A
तेन प्रीतिः परस्परेण नौ संवृत्ता ।	SV-01-03-003-097B
तदनुजाने सर्वामेव सिद्धिं प्राप्स्यसि गम्यतामिति ॥	SV-01-03-003-097C
स एवमुक्तः प्रत्युवाच ।	SV-01-03-003-098A
किं ते प्रियं करवाणीति ॥	SV-01-03-003-098B
एवं ह्याहु-	SV-01-03-003-099
यश्चाधर्मेण वै विब्रूयाद् यश्चाधर्मेण पृच्छति ।	SV-01-03-003-099a
तयोरन्यतरः प्रैति विद्वेषं वाऽधिगच्छति ॥	SV-01-03-003-099c
अहमनुज्ञातो भवता ।	SV-01-03-003-100A
इच्छामि त इष्टं गुर्वर्थमुपहर्तुमिति ॥	SV-01-03-003-100B
तेनैवमुक्त उपाध्यायः प्रत्युवाच ।	SV-01-03-003-101A
वत्सोत्तङ्क! उष्यतां ता वदिति ॥	SV-01-03-003-101B
स कदाचित्तमुपाध्यायमाहोत्तङ्कः, आज्ञापयतु भवान्, किं ते प्रियमुपाहरामि गुर्वर्थमिति ॥	SV-01-03-003-102AB
तमुपाध्यायः प्रत्युवाच ।	SV-01-03-003-103A
वत्सोत्तङ्क! बहुशो मां चोदयसि ।	SV-01-03-003-103B
गुर्वर्थमुपाहरेयमीति ।	SV-01-03-003-103C
तच्चैनामुपाध्यायानीं गच्छ, पृच्छ, किमुपहरामि गुर्वर्थमिति, एषा यद्ब्रवीति तदुपाहरस्वेति ॥	SV-01-03-003-103D
एवमुक्त उपाध्यायेनोपाध्यायानमिपृच्छत् । SV-01-03-003-104B	SV-01-03-003-104A
तदिच्छामीष्टं ते गुर्वर्थमुपहृत्यानृणो गन्तुं ।	SV-01-03-003-104C
तदाज्ञापयतु भवती किमुपहरामि गुर्वर्थमिति ॥	SV-01-03-003-104D
सैवमुक्तोपाध्यायान्युदङ्कं प्रत्युवाच ।	SV-01-03-003-105A
गच्छ, पौष्यं कुण्डले भिक्षस्वेति ।	SV-01-03-003-105B
क्षत्रियया पिनद्धे ते आनयस्व, हतश्चतुर्थेऽहनि पुण्यकर्म भविता, एताभ्यां कुण्डलाभ्यां शोभमाना ब्राह्मणान् परिवेष्टुमिच्छामि ।	SV-01-03-003-105C
तथा त्वं सम्पादयस्व, श्रेयस्ते कुण्डलभिक्षणं कुर्वत इति ॥ 	SV-01-03-003-105D
	
स एवमुक्त उपाध्यायान्या प्रातिष्ठदुदङ्कः ॥	SV-01-03-003-106AB
स पथि गच्छन्नपश्यदृषभमतिप्रमाणं तदधिरूढं च पुरुषमतिप्रमाणमेव ॥	SV-01-03-003-107AB
पुरुष उत्तङ्कमभ्यभाषत ।	SV-01-03-003-108A
उदङ्क! एतस्य पुरीषमृषभस्य भक्षयस्वेति ॥	SV-01-03-003-108B
स एवमुक्तो नैच्छत् ॥	SV-01-03-003-109AB
तमाह पुरुषो भूयः, भक्षयस्वोदङ्क मा विचारयोपाध्यायेनापि ते भक्षितमिति॥	SV-01-03-003-110AB
स एवमुक्तो बाढमित्युक्त्वा ततस्तस्य वृषभस्य पुरीषं मूत्रं  च भक्षयित्वोदङ्कः  प्रतस्थे ॥	SV-01-03-003-111AB
यत्र स क्षत्रियः पौष्यस्तमुपेत्यापश्यदुदङ्क आसीनं, स तमुपेत्याशीर्भिरभिनन्द्योवाच ।	SV-01-03-003-112A
अर्थी भवन्तममिगतोऽस्मीति ॥	SV-01-03-003-112B
स तमभिवाद्योवाच ।	SV-01-03-003-113A
भगवन्पौष्यः खल्वहं किं करवाणीति ॥	SV-01-03-003-113B
तमुवाचोदङ्को गुर्वर्थे कुण्डलाभ्यामर्थ्यागतोऽस्मिति ।	SV-01-03-003-114A
ये ते क्षत्रियया पिनद्धे ते कुण्डले भवान्दातुमर्हतीति ॥	SV-01-03-003-114B
तं पौष्यः प्रत्युवाच ।	SV-01-03-003-115A
प्रविश्यान्तःपुरं क्षत्रिया याच्यतामिति ॥	SV-01-03-003-115B
स तेनैवमुक्तः प्रविश्यान्तःपुरं क्षत्रियां तां नापश्यत् ॥	SV-01-03-003-116AB
स पौष्यं पुनरुवाच । 	SV-01-03-003-117A
अयुक्तं भवता वयमनृतेनाचरितुम् ।	SV-01-03-003-117B
न हि सा क्षत्रियाऽन्तःपुरे संन्निहिता ।	SV-01-03-003-117C
नैनां पश्यामीति ॥	SV-01-03-003-117D
एवमुक्तः पौष्यस्तं प्रत्युवाच ।	SV-01-03-003-118A
तत्र सन्निहितैव सा,सम्प्रति भवानुच्छिष्टः, स्मर तावत्, न सा क्षत्रियोच्छिष्टेनाशुचिना वा शक्या द्रष्टुं पतिव्रतात्वात्, एषा नाशुचिना त्वया द्रष्टव्या भविष्यतीति ॥	SV-01-03-003-118B
अथैवमुक्तस्तत्राहोदङ्कः । 	SV-01-03-003-119A
अस्ति खलु मया तु भक्षितं, नोपस्पृष्टमागच्छतेति ॥	SV-01-03-003-119A
पौष्यः प्रत्युवाच । 	SV-01-03-003-120A
एवं चेच्छुद्धो भुत्वा गन्तव्यमिति ॥	SV-01-03-003-120B
अथोदङ्कस्तथेत्युक्त्वा प्राङ्मुख उपाविश्य प्रक्षालितपाणिपादवदनश्शुद्धाभिः र्हृदयङ्गमाभिरद्भिर्द्विरुपस्पृश्य द्विः परिमृज्य मुखान्यद्भिरूपस्पृश्यन्तःपुरं प्रविश्य क्षत्रियामपश्यत् ॥	SV-01-03-003-121AB
स च दृष्ट्वैवोदङ्कंमभ्युत्थायाभिवाद्योवाच ।	SV-01-03-003-122A
स्वागतं ते भगवन्नाज्ञापय ।	SV-01-03-003-122B
भो! तेऽहं किं करवाणीति ॥	SV-01-03-003-122C
स तामुवाच ।	SV-01-03-003-123A
एते कुण्डले गुर्वर्थं मे भिक्षिते दातुमर्हसीति ॥	SV-01-03-003-123B
सा प्रीता तस्य तेन सद्भावेन पात्रमयं मयाऽनतिक्रमणीयं चेति मत्वा कुण्डले अवमुच्यास्मै प्रायच्छत् ॥	SV-01-03-003-124AB
आह चैनम् ।	SV-01-03-003-125A
एते कुण्डले तक्षको नागराजः प्रार्थयति ।	SV-01-03-003-125B
अप्रमत्तो नेतुमर्हसीति ॥	SV-01-03-003-125C
एवमुक्तस्तां क्षत्रियां प्रत्युवाच ।	SV-01-03-003-126A
भवती सुनिर्वृता भवतु ।	SV-01-03-003-126B
स ममशक्तस्तक्षको नागराजो धर्षयितुमिति ॥	SV-01-03-003-126C
स एवमुक्त्वा क्षत्रियामामन्त्र्य पौष्यसकाशमागच्छत् ॥	SV-01-03-003-127AB
स तं दृष्ट्वोवाच ।	SV-01-03-003-128A
भोः पौष्य! प्रीतोऽस्मीति ॥	SV-01-03-003-128B
तं पौष्यः प्रत्युवाच ।	SV-01-03-003-129A
भगवंश्चिरस्य पात्रमासाद्यते ।	SV-01-03-003-129B
भगवांश्च गुणवानतिथिः, प्रकरिष्येऽहं श्राद्धं, क्षणः क्रियतामिति ॥	SV-01-03-003-129C
तमुदङ्कः प्रत्युवाच ।	SV-01-03-003-130A
कृतक्षणभावोऽस्मि, शीघ्रमागच्छामीति ।	SV-01-03-003-130B
यथोपपन्नमन्नमुपाहृतं भवत्विति ॥	SV-01-03-003-130C
स तथेत्युक्त्वा यथोपपन्नेनैवान्नेन भोजयामास ॥	SV-01-03-003-131AB
अथोदङ्कः शीतमन्नं दृष्ट्वा अशुच्येतदन्नमिति मत्वा पौष्यमुवाच ।	SV-01-03-003-132A
सकेशमन्नमुपहृतं शीतमन्नमशुचि यस्मान्मे ददासि, तस्मात्त्वमन्धो भविष्यसीति ॥	SV-01-03-003-132B
तं पौष्यः प्रत्युवाच ।	SV-01-03-003-133A
यस्मात्त्वमदुष्टमन्नं दूषयसि ।	SV-01-03-003-133B
तस्मादनपत्यो भविष्यसीति ॥	SV-01-03-003-133C
सोऽथ तस्यान्नस्यापि अशुचिभावं दर्शयामास ॥	SV-01-03-003-134AB
अथ तदन्नं मुक्तकेश्या स्त्रियोपहृतं सकेशमालोक्योदङ्कं प्रसादयामास ।	SV-01-03-003-135A
भगवन्नज्ञानादेतदन्नं सकेशमुपाहृतं शीतं च ।	SV-01-03-003-135B
एतत्क्षामये भवन्तं न भवेयमन्ध इति ॥	SV-01-03-003-135C
तमुत्तङ्कः प्रत्युवाच ।	SV-01-03-003-136A
न मृषा ब्रवीमि भूत्वा त्वमन्धो न चिरादनन्धो भविष्यसीति ।	SV-01-03-003-136B
ममापि शापो न भवेद्भवद्दत्त इति ॥	SV-01-03-003-136C
तं पौष्यः प्रत्युवाच ।	SV-01-03-003-137A
नहं शक्तः शापं प्रत्यादातुं, नहि मे मन्युरद्याप्युपशमं गच्छतीति ॥	SV-01-03-003-137B
किमेतद्भवता न ज्ञायते ॥ यथा-	SV-01-03-003-138A
नवनीतं हृदयं ब्राह्मणस्य वाचि क्षुरो निहितस्तीक्ष्णधारः ।	SV-01-03-003-138a
विपरीतमेतदुभयं क्षत्रियस्य वाङ्नवनीतं हृदयं तीक्ष्णधारम् ॥ इति ॥	SV-01-03-003-138c
तदेवं गते न शक्तोऽहं तीक्ष्णहृदयत्वात्तं शापमन्यथाकर्तुं गम्यतामिति ॥	SV-01-03-003-139AB
तमुदङ्कः प्रत्युवाच ।	SV-01-03-003-140A
भवताहमन्नस्याशुचिभावं गमयित्वा प्रत्यनुनीतः । 	SV-01-03-003-140B
प्राक् त्वेतदभिहितम् ।	SV-01-03-003-140C
यस्माददुष्टमन्नं दूषयसि, तस्मादनपत्यो भविष्यसीति ।	SV-01-03-003-140D
दुष्टे चान्ने नैष मम शापो भविष्यति ।	SV-01-03-003-140E
साधयामस्तावदित्युक्त्वा प्रातिष्ठदुदङ्कः ते कुण्डले गृहीत्वा ॥	SV-01-03-003-140F
	
सोऽपश्यत्पथि नग्नं क्षमणमागच्छन्तं मुहुर्मुहुर्दृश्यमानं मुहुर्मुहुरद्दश्यमानम्॥	SV-01-03-003-141AB
अथोदङ्कस्ते कुण्डले भूमौ निक्षिप्योदकार्थं प्रचक्रमे ॥	SV-01-03-003-142AB
तस्मिन्नन्तरे क्षमण उपसृत्य कुण्डले गृहीत्वा प्राद्रवत् ॥	SV-01-03-003-143AB
तमुदङ्कोऽभिसृत्य जाग्रह ।	SV-01-03-003-144A
स तद्रूपं विहाय तक्षकरूपं गृहीत्वा सहसा धरण्यां विवृतं महाबिलं प्रविवेश ।	SV-01-03-003-144B
प्रविश्य नागलोकं स्वभवनमगच्छत् ॥	SV-01-03-003-144C
तमुदङ्को ज्ञात्वा तेनैव बिलेनान्वाविश्य नागनस्तुवदेभिः श्लोकैः ॥	SV-01-03-003-145AB
यावन्तो नागराजानः सर्पास्त्वमितविक्रमाः ।	SV-01-03-003-146a
वर्षन्त इव जीमूताः सविद्युत्पवनेरिताः ॥	SV-01-03-003-146c
सुस्वरूपा विरूपाश्च विविधोपमकुण्डलाः ।	SV-01-03-003-147a
आदित्यवन्नाकपृष्ठे रेजुरैरावतोद्भवाः ॥	SV-01-03-003-147c
बहूनि नागवेश्मानि गङ्गायास्तीर उत्तरे ।	SV-01-03-003-148a
इच्छेन्तोऽर्कांशुसेवायै वस्तुमैरावतं विना ॥	SV-01-03-003-148c
शतान्यशीतिरष्टौ च सहस्राणि च विंशतिः  ।	SV-01-03-003-149a
सर्पाणां प्रग्रहा यान्ति धृतराष्ट्रो जयोदिति ॥	SV-01-03-003-149c
ये चैवमुपश्रृन्वन्ति ये च दूरं परागताः ।	SV-01-03-003-150a
अहमैरावतज्येष्ठभ्रातृभ्योऽकरवं नमः ॥	SV-01-03-003-150c
यस्य वासः कुरुक्षेत्रे खाण्डवे चाभवत्सदा ।	SV-01-03-003-151a
तं काद्रवेयमस्तौषं कुण्डलार्थाय तक्षकम् ॥	SV-01-03-003-151c
तक्षकश्चाश्वसेनश्च नित्यं सहचरावुभौ ।	SV-01-03-003-152a
कुरुक्षेत्रे निवसतां नदीमिक्षुमतीमनु ॥	SV-01-03-003-152c
नदीं मन्दाकिनीं रम्यां प्रसन्नसलिलामनु ।	SV-01-03-003-153a
जघन्यकस्तक्षकस्य श्रुतसेन इति श्रुतः ॥	SV-01-03-003-153c
अवसद्यो महानिग्रे प्रार्थयन्नागमुख्यताम् ।	SV-01-03-003-154a
करवाणि सदा चाहं नमस्तस्मै महात्मने ।	SV-01-03-003-154c
एवं स्तुत्वन्नपि नागान्नालभत्कुण्डले तदा ॥	SV-01-03-003-154e
अथपश्यत्स्त्रियौ तन्त्रे अधिरोप्य पटं वयन्त्यौ ॥	SV-01-03-003-155ac
तस्मिंस्तन्त्रे कृष्णांश्च सितांश्च तन्त्रं चक्रं चापश्यत् ।	SV-01-03-003-156A
द्वादशारं षड्भिः कुमारैः परिवर्तमानमश्वारूढं पुरुषं चापश्यत् ॥	SV-01-03-003-156B
दर्शनीयान्स तान्सर्वांस्तुष्टाव तदेभिर्मन्त्रवादश्लोकैः ॥	SV-01-03-003-157AB
त्रीण्यर्पितान्यत्र शतानि मध्ये षष्टिश्च नित्यं चरति ध्रुवेऽस्मिन् ।	SV-01-03-003-158a
चक्रे चतुर्विंशति पर्वयोगे षड्वै कुमाराः परिवर्तयन्ति ॥	SV-01-03-003-158c
तन्त्रं चेदं विश्वरूपं युवत्यौ वयतस्तन्तून्सततं वर्तयन्त्यौ ।	SV-01-03-003-159a
कृष्णान्सितांश्चैव निवर्तयन्त्यौ भूतान्यजस्रं भुवनानि चैव ॥	SV-01-03-003-159c
वज्रस्य भर्ता भुवनस्य गोप्ता वृत्रस्य हन्ता नमुचेर्वलस्य ।	SV-01-03-003-160a
कृष्णे वसानो वसने महात्मा सत्यानृते यो विविनक्ति लोके ॥	SV-01-03-003-160c
यो वाहनं गर्भमपां पुराणं वैश्वानरं वानरमप्युपेतः ।	SV-01-03-003-161a
नमः सदास्मै जगदीश्वराय लोकत्रयेशाय पुरन्दराय ॥ इति ॥	SV-01-03-003-161c
तत एनं पुरुषः प्राह ।	SV-01-03-003-162A
प्रीतोऽहमनेन स्तोत्रेण प्रियं ते किं करवाणीति ॥	SV-01-03-003-162B
स तमुवाचोदङ्क ।	SV-01-03-003-163A
नागा मे वशमेयुरिति ॥	SV-01-03-003-163B
स एनं पुरुषः प्रोवाच एतमश्वमपाने धमेति ॥	SV-01-03-003-164AB
स तमश्वमपानेऽमधमत् ।	SV-01-03-003-165A
अथ धम्यमानस्य सर्वतः स्रोतोभ्यः सधूमार्चिषो निष्पेतुः ।	SV-01-03-003-165B
याभिर्नागलोक उपधूपितः ॥	SV-01-03-003-165C
अथ सम्भ्रान्तस्तक्षकोऽग्नितेजोभयाविषण्णस्ते कुण्डले गृहीत्वा सहसा स्वभवनान्निष्क्रम्योदङ्कमुवाच ।	SV-01-03-003-166A
एते मणिकुण्डले प्रतिगृह्णातु भवानिति ॥	SV-01-03-003-166B
स ते प्रतिजग्राहोदङ्कः ।	SV-01-03-003-167A
कुण्डले प्रतिगृह्याचिन्तयत् ।	SV-01-03-003-167B
अद्य तत्पुण्यमहरूपाध्यायान्या दूरं चाहमभ्यागतः ।	SV-01-03-003-167C
कथं  नु खलुसम्भावयेयमिति ॥	SV-01-03-003-167D
तत एनं चिन्तयानमेवं पुरुष उवाच ।	SV-01-03-003-168A
उदङ्कैनमश्वमधिरोह, एष त्वामेतत्क्षणेनोपाध्यायकुलं प्रापयिष्यतीति ॥	SV-01-03-003-168B
स तथेत्युक्त्वाश्वमधिरुह्य प्रत्याजगामोपाध्यायकुलम् ॥	SV-01-03-003-169AB
उपाध्यायानी स्नाता केशानावपयन्त्युपविष्टा ।	SV-01-03-003-170A
अध्याप्युदङ्को नागच्छतीति शापायास्य मतिं दध्रे ॥	SV-01-03-003-170B
अथोदङ्क उपविश्योपाध्यायानीमभ्यवादयत् ।	SV-01-03-003-171A
तेचास्यै कुण्डले प्रायच्छत् ॥	SV-01-03-003-171B
सा चैनं प्रत्युवाचोदङ्कम् ॥	SV-01-03-003-172A
वत्सोदङ्ङ्क! देशकालेऽभ्यागतः स्वागतं ते वत्स! मुहूर्तं नागच्छसि चेन्मया शत्पः ।	SV-01-03-003-172B
श्रेयस्ते न भविष्यति ।	SV-01-03-003-172C
अथोपस्थितां सिद्धिमवाप्स्यसीति ॥	SV-01-03-003-172D
अथोदङ्क उपाध्यायमभ्यवादयत् तमुपाध्यायः प्रत्युवाच  ।	SV-01-03-003-173A
वत्सोत्तङ्क! स्वागतं ते किं चिरं कृतमिति ॥	SV-01-03-003-173B
तमुदङ्क उपाध्यायं प्रत्युवाच ।	SV-01-03-003-174A
भो तक्षकेण नागराजेन विघ्नः कृतः अस्मिन्कर्मणि, तेनास्मि नागलोकगतस्तत्रैव च मया दृष्टे स्त्रियौ तन्त्रेऽधिरोप्य पटं वयन्त्यौ, तस्मिंश्च तन्त्रे कृष्णास्सिताश्च तन्तवः, किं, तत्र चक्रमपि दृष्टंः, द्वादशारं चैनं कुमाराः परिवर्तयन्ति, तदपि किं, पुरुषश्च मया दृष्टः, पुनरश्वश्चातिप्रमाणयुक्तः, स चापि कः, पथि गच्छता मया वृषभो दृष्टः, तं च पुरुषोऽधिरूढः, तेनास्मि सोपचारमुक्तः ।	SV-01-03-003-174B
अस्य पुरीषमृषभस्य भक्षयेति ।	SV-01-03-003-174C
उपाध्यायेनापि ते भक्षितमिति ।	SV-01-03-003-174D
ततस्तस्य वचनान्मयापि तदृषभस्य पुरीषमुपयुक्तम् ।	SV-01-03-003-174E
तदिच्छामि भवतोपदिष्टं, किं तदिति ॥	SV-01-03-003-174F
तेनैवमुक्त उपाध्यायः प्रत्युवाच, ये ते स्त्रियौ धाता विधाता च ।	SV-01-03-003-175A
ये ते  कृष्णास्सिताश्च तन्तवः, ते रात्र्यहनी ।	SV-01-03-003-175B
तदपि चक्रं द्वादशारं षट् कुमाराः परिवर्तयन्ति, ते षडृतवः, द्वादशारं द्वादशमासाः, संवत्सरश्चक्रम् ।	SV-01-03-003-175C
यः पुरुषस्स पर्जन्यः ।	SV-01-03-003-175D
योऽश्वस्सोऽग्निः ।	SV-01-03-003-175E
य ऋषभस्त्वया दृष्टस्स ऐरावतो नाम नागराजः ।	SV-01-03-003-175F
यश्चैनमधिरूढस्स इन्द्रः ।	SV-01-03-003-175G
यदपि ते पुरीषं भक्षितं तदमृतम् ।	SV-01-03-003-175H
तेन खल्वसि न व्यापन्नः ।	SV-01-03-003-175I
	स्त्वम् ॥
तस्मिन् नगभवने स चापि मम सखेन्द्रः ।	SV-01-03-003-175J
तदनुग्रहात्कुण्डले गृह्य पुनरभ्यागतोऽसि ।	SV-01-03-003-175K
तत्सौम्य गम्यताम् ।	SV-01-03-003-175L
अनुजाने भवन्तं श्रेयोऽवाप्स्यसीति ॥	SV-01-03-003-175M
स उपाध्यायेनानुज्ञात उदङ्कस्तस्य तक्षकस्य प्रतिचिकीर्षमाणो हास्तिनपुरं प्रतस्थे ॥	SV-01-03-003-176AB
स हास्तिनपुरं प्राप्य न चिराद्विजसत्तमः ।	SV-01-03-003-177a
समागच्छत राजानं उदङ्को जनमेजयम् ॥	SV-01-03-003-177c
पुरा तक्षशिलायास्तु निवृत्तमपराजितम् ।	SV-01-03-003-178a
सम्यग्विजयिनं दृष्ट्वा समन्तान्मन्त्रिभिर्वृतम् ॥	SV-01-03-003-178c
तस्मै जयाशिषः पूर्वं यथान्यायं प्रयुज्य सः ।	SV-01-03-003-179a
उवाचैनं वचः काले शब्दसम्पन्नया गिरा ॥	SV-01-03-003-179c
उदङ्कः-	SV-01-03-003-180
अन्यस्मिन्करणीये त्वं कार्ये पार्थिवसत्तम ।	SV-01-03-003-180a
बाल्यादिवान्यदेव त्वं कुरुषे नृपसत्तम ॥	SV-01-03-003-180c
सूतः-	SV-01-03-003-181
एवमुक्तस्तु विप्रेण स राजा प्रत्युवाच ह ।	SV-01-03-003-181a
जनमेजयः प्रसन्नात्मा सम्यक्सम्पूज्य तं मुनिम् ॥	SV-01-03-003-181c
जनमेजयः-	SV-01-03-003-182
अहं प्रजानां परिपालनेन स्वं क्षत्रधर्मं परिपालयामि ।	SV-01-03-003-182a
प्रब्रूहि किं वा क्रियतां द्विजेन्द्र शुश्रूपुरस्म्यद्य वचस्त्वदीयम् ॥	SV-01-03-003-182c
सूतः-	SV-01-03-003-183
स एवमुक्तस्तु नृपोत्तमेन द्विजोत्तमः पुण्यकृतां वरिष्ठः ।	SV-01-03-003-183a
उवाच राजानमदीनसत्वं स्वमेव कार्यं नृपतेश्च यत्तत्॥	SV-01-03-003-183c
उदङ्कः-	SV-01-03-003-184
तक्षकेण हि राजेन्द्र येन ते हिंसितः पिता ।	SV-01-03-003-184a
तस्मै प्रतिकुरुष्व त्वं पन्नगाय दुरात्मने ॥	SV-01-03-003-184c
कार्यकालं च मन्येऽहं विधिदृष्टस्य कर्मणः ।	SV-01-03-003-185a
तद्गच्छापचितिं राजन् पितुस्तस्य महात्मनः ॥	SV-01-03-003-185c
तेन ह्यनपराधी स दष्टो दुष्टान्तरात्मना ।	SV-01-03-003-186a
पञ्चत्वमगमद्राजा वज्राहत इव द्रुमः ॥	SV-01-03-003-186c
बलदर्पसमुत्सिक्तस् तक्षकः पन्नगाधमः ।	SV-01-03-003-187a
अकार्यं कृतवान्पापो योऽदशत्पितरं तव ॥	SV-01-03-003-187c
राजर्षिवंशगोप्तारं अमरप्रतिमं नृपम् ।	SV-01-03-003-188a
जघान काश्यपं चैव न्यवर्तयत पापकृत् ॥	SV-01-03-003-188c
दग्धुमर्हसि राजंस्त्वं ज्वलिते हव्यवाहने ।	SV-01-03-003-189a
सर्पसत्रे महाराज त्वयि तद्वि विधीयते ॥	SV-01-03-003-189c
एवं पितुश्चापचितिं गतवांस्त्वं भविष्यसि ।	SV-01-03-003-190a
मम प्रियं च सुमहत् कृतं राजन् भविष्यति ॥	SV-01-03-003-190c
कर्मणां पृथिवीपाल मम येन दुरात्मना ।	SV-01-03-003-191a
विघ्नः कृतो महाराज गुर्वर्थं चरतोऽनघ ॥	SV-01-03-003-191c
सूतः-	SV-01-03-003-192
एतच्छ्रुत्वा तु नृपतिस् तक्षकस्य चुकोप ह ।	SV-01-03-003-192a
उदङ्कवाक्यहविषा दीप्तोऽग्निर्हविषा यथा ॥	SV-01-03-003-192c
अपृच्छच्च महाराजो मन्त्रिणस्तान्सुदुःखितः ।	SV-01-03-003-193a
उदङ्कस्यैव सान्निध्ये पितुस्स्वर्गगतं प्रति ॥	SV-01-03-003-193c
तदैव हि स राजेन्द्रो दुःखशोकाप्लुतोऽभवत् ।	SV-01-03-003-194a
यदैवासौ पितुवृत्तं उदङ्कादशृणोद्विजात् ॥	SV-01-03-003-194c
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 004	
	
	
	
	
सूतः-	SV-01-04-004-001
रोमहर्षणपुत्र उग्रश्रवाः सूतः पौराणिको नैमिशारण्ये शौनकस्य कुलपतेः सत्रे ऋषीनभ्यागतानुपतस्थे ॥	SV-01-04-004-001A
पुराणे कृतश्रमः स तान् कृताञ्जलिरुवाच ॥	SV-01-04-004-002Ac
किं भगवन्तः श्रोतुमिच्छथ, किमहं ब्रवीमीति ॥	SV-01-04-004-003Ac
तमृषय ऊचुः ।	SV-01-04-004-004A
रौमहर्षणे प्रवक्ष्यामः, त्वं वक्ष्यसि च शुश्रूषतां कथायोगं ।	SV-01-04-004-004c
भगवांश्च तत्वाच्छौनकोऽग्निशरण एवास्ते ॥ 	SV-01-04-004-004C
यौऽसौ दिव्याः कथा वेद देवदानवसङ्कथाः ।	SV-01-04-004-005a
मानुष्यदेवगन्धर्वकथा वेद च सर्वशः ॥	SV-01-04-004-005c
स चाप्यस्मिन्मखे सौते विद्वान्गृहपतिर्द्विजः ।	SV-01-04-004-006a
सर्वेषां चैव नो नाथः स तावत्परिपाल्यताम् ॥	SV-01-04-004-006c
सूतः	SV-01-04-004-007
एवमस्तु गुरौ तस्मिन् उपविष्टे महात्मनि ।	SV-01-04-004-007a
तेन पृष्टः कथाः पुण्या वक्ष्यामि विविधाश्रयाः ॥	SV-01-04-004-007c
सोऽथ विप्रर्षभः कृत्वा कार्यं सर्वं  यथाक्रमम् ।	SV-01-04-004-008a
देवान्वाग्भिः पितॄनद्भिस् तर्पयित्वाऽऽजगाम ह ॥	SV-01-04-004-008c
यत्र ब्रह्मर्षयः सिद्धास् त आसीना यतव्रताः ।	SV-01-04-004-009a
यज्ञायतनमाश्रित्य सूतपुत्रपुरस्सराः ॥	SV-01-04-004-009c
ऋत्विक्ष्वथ सदस्येषु स वै गृहपतिस्ततः ।	SV-01-04-004-010a
उपविष्टेषूपविष्टः शौनकोऽथाब्रवीदिदम् ॥ 	SV-01-04-004-010c
शौनक उवाच ।	SV-01-04-004-0011
पुराणमखिलं तात पिता तेऽधीतवान्पुरा ।	SV-01-04-004-011a
कच्चित्त्वमपि तत्सर्वं अधीतो रौमहर्षणे ॥	SV-01-04-004-011c
पुराणे हि कथा दिव्या आदिवंशाश्च धीमताम् ।	SV-01-04-004-012a
कथ्यन्ते ताः पुराऽस्माभिः श्रुताः पूर्वं पितुस्तव ॥	SV-01-04-004-012c
तत्र वंशमहं पूर्वं श्रोतुमिच्छामि भार्गवम् ।	SV-01-04-004-013a
कथयस्व कथामेतां कल्यस्तच्छ्रवणेन च ॥	SV-01-04-004-013c
सूतः-	SV-01-04-004-014
यदधीतं सदा सम्यग् द्विजश्रेष्ठैर्महात्मभिः ।	SV-01-04-004-014a
वैशम्पायनविप्राद्यैस् तैश्चापि कथितं पुरा ॥	SV-01-04-004-014c
यदधीतं च पित्रा मे सम्यक्चैव ततो मया ।	SV-01-04-004-015a
तं तावच्छृणु यो देवैः सेर्वैः साग्निमरुद्गणैः ॥	SV-01-04-004-015c
पूजितः प्रवरो वंशो भार्गवः पृथुनन्दन ।	SV-01-04-004-016a
इमं वंशं महद्दिव्यं भार्गवं ते महामुने ॥	SV-01-04-004-016c
निगदामि कथायुक्तं पुराणाश्रयमद्भुतम् ।	SV-01-04-004-017a
भृगोश्च दयितः पुत्रश् च्यवनो नाम भार्गवः ॥	SV-01-04-004-017c
च्यवनस्यापि दायादः प्रमतिर्नाम धार्मिकः ।	SV-01-04-004-018a
प्रमतेरप्यभूत्पुत्रो घृताच्यां रुरुरित्युत ॥	SV-01-04-004-018c
रुरोरपि सुतो जज्ञे शुनको वेदपारगः ।	SV-01-04-004-019a
प्रमद्वरायां धर्मात्मा तव पूर्वपितामहः ॥	SV-01-04-004-019c
तपस्वी च यशस्वी च श्रुतवान्धर्मवित्तमः ।	SV-01-04-004-020a
धार्मिष्ठः सत्यवादी च नियतो नियतेन्द्रियः ॥	SV-01-04-004-020c
शौनक-	SV-01-04-004-021
सूतपुत्र यथा तस्य भार्गवस्य महात्मनः ।	SV-01-04-004-021a
च्यवनत्वं परिख्यातं तन्ममाचक्ष्व सुव्रत ॥	SV-01-04-004-021c
सूतः-	SV-01-04-004-022
भृगोस्तु दयिता भार्या पुलोमेत्यभिविश्रुता ।	SV-01-04-004-022a
तस्यां गर्भः समभवद् भृगोर्वीर्यसमुद्भवः ॥	SV-01-04-004-022c
तस्मिन्गर्भे समुद्भूते पुलोमायां भृगूद्भव ।	SV-01-04-004-023a
समये समशीलिन्यां धर्मपत्न्यां यशस्विनः ॥	SV-01-04-004-023c
अभिषेकाय निष्क्रान्ते भृगौ धर्मभृतां वरे ।	SV-01-04-004-024a
आश्रमं तस्य रक्षोऽथ पुलोमां हि जगाम ह ॥	SV-01-04-004-024c
तं प्रविश्याश्रमं दृष्ट्वा भृगोर्भार्यामनिन्दिताम् ।	SV-01-04-004-025a
हृच्छयेन समाविष्टो विचेताः समपद्यत ॥	SV-01-04-004-025c
अभ्यागतं तु तद्दृष्ट्वा पुलोमा चारुहासिनी ।	SV-01-04-004-026a
न्यमन्त्रयत पाद्येन फलमूलादिना तदा ॥	SV-01-04-004-026c
तां तु रक्षस्तदा ब्रह्मन् हृच्छयेन निपीडितः ।	SV-01-04-004-027a
दृष्ट्वा हृष्टमना भूत्वा जहीर्षुस्तामनिन्दिताम् ॥	SV-01-04-004-027c
अथाग्निशरणेऽपश्यज् ज्वलन्तं जातवेदसम् ।	SV-01-04-004-028a
तमपृच्छत्ततो रक्षः पावकं ज्वलितं तदा ॥	SV-01-04-004-028c
शंस मे कस्य भार्येयं अग्ने पृष्टो वदस्व मे ।	SV-01-04-004-029a
सत्यस्त्वमसि सत्यं वै वद पावक पृच्छतः ॥	SV-01-04-004-029c
मया हीयं पूर्ववृता भार्यार्थे वरवर्णिनी ।	SV-01-04-004-030a
पश्चात्त्विमां पिता प्रादाद् भृगवेऽनृतकारिणे ॥	SV-01-04-004-030c
सेयं यदि वरारोहा भृगोर्भार्या रहोगता ।	SV-01-04-004-031a
तथा सत्यम्ममाख्याहि जिहीर्षाम्याश्रमादिमाम् ॥	SV-01-04-004-031c
मन्युर्हि हृदयं मेऽद्य निदर्हन्निव तिष्ठति ।	SV-01-04-004-032a
मत्पूर्वभार्यां यदिमां भृगुः प्राप सुमध्यमाम् ॥	SV-01-04-004-032c
तद्रक्ष एवमामन्त्र्य ज्वलितं जातवेदसम् ।	SV-01-04-004-033a
शङ्कमानो भृगोर्भार्यां पुनःपुनरपृच्छत ॥	SV-01-04-004-033c
त्वमग्ने सर्वभूतानामं अन्तर्वससि नित्यदा ।	SV-01-04-004-034a
साक्षिवत्पुण्यपापेषु सत्यं ब्रूहि कवे वचः ॥	SV-01-04-004-034c
मत्पूर्वभार्याऽपहृता भृगुणाऽनृतकारिणा  ।	SV-01-04-004-035a
सेयं यदि तथा मे त्वं सत्यमाख्यातुमर्हसि ॥	SV-01-04-004-035c
श्रुत्वा त्वत्तो भृगोर्भार्यां हरिष्याम्यहमाश्रमात् ।	SV-01-04-004-036a
जातवेदः पश्यतस्ते वद सत्यां गिरं मम ॥	SV-01-04-004-036c
तस्य तद्वचनं श्रुत्वा सप्तार्चिर्दुःखितो भृशम् ।	SV-01-04-004-037a
भीतोऽनृताच्च शापाच्च भृगोरित्यब्रवीच्छनैः ॥	SV-01-04-004-037c
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 005	
	
	
सूतः-	SV-01-04-005-001
अग्नेरथ वचः श्रुत्वा तद्रक्षः प्रजहार ताम् ।	SV-01-04-005-001a
ब्रह्मन्वराहरूपेण मनोमारुतरंहसा ॥	SV-01-04-005-001c
ततः स कुक्षौ निवसन् गर्भो भृगुकुलोद्वहः ।	SV-01-04-005-002a
रोषान्मातुश्च्युतः कुक्षेश् च्यवनस्तेन सोऽभवत् ॥	SV-01-04-005-002c
तं दृष्ट्वा मातुरुदराच् च्युतमादित्यवर्चसम् ।	SV-01-04-005-003a
तद्रक्षो भस्मसाद्भूतं पपात परिमुच्य ताम् ॥	SV-01-04-005-003c
सा तमादाय सुश्रोणी ससार भृगुनन्दनम् ।	SV-01-04-005-004a
च्यवनं भार्गवं ब्रह्मन् पुलोमा दुःखमूर्च्छिता ॥	SV-01-04-005-004c
तां ददर्श स्वयं ब्रह्मा सर्वलोकपितामहः ।	SV-01-04-005-005a
अश्रुबिन्दूद्भवा तस्याः प्रावर्तत महानदी  ॥	SV-01-04-005-005c
अनुवर्त्म सृता तस्या भृगोः पत्न्या यशस्विनः ।	SV-01-04-005-006a
तस्या मार्गं गतवतीं दृष्ट्वा तु सरितं तदा ॥	SV-01-04-005-006c
नाम तस्यास्तदा नद्याश् चक्रे लोकपितामहः ।	SV-01-04-005-007a
वधूसरेति भगवान् च्यवनस्याश्रमं प्रति ॥	SV-01-04-005-007c
स एव च्यवनो जज्ञे भृगोः पुत्रः प्रतापवान् ।	SV-01-04-005-008a
तं ददर्श पिता तत्र च्यवनं तां च भामिनीम् ।	SV-01-04-005-008c
स पुलोमां ततो भार्यां पप्रच्छ कुपितो भृगुः ॥	SV-01-04-005-008e
केनासि रक्षसे तस्मै कथिता त्वं जिहीर्षवे ।	SV-01-04-005-009a
न हि त्वां वेद तद्रक्षो मद्भार्यां चारुहासिनीम् ॥	SV-01-04-005-009c
तत्त्वमाख्याहि तं ह्यद्य शप्तुमिच्छाम्यहं रुषा ।	SV-01-04-005-010a
बिभेति को न शापान्मे कस्य चायं व्यतिक्रमः ॥	SV-01-04-005-010c
पुलोमा-	SV-01-04-005-011
अग्निना भगवंस्तस्मै रक्षसेऽहं निवेदिता ।	SV-01-04-005-011a
ततो मामनयद्रक्षः क्रोशन्तीं कुररीमिव ॥	SV-01-04-005-011c
साऽहं तव सुतस्यास्य तेजसा परिमोक्षिता ।	SV-01-04-005-012a
भस्मीभूतं तु तद्रक्षो मामुत्सृज्य पपात वै ॥	SV-01-04-005-012c
सूतः-	SV-01-04-005-013
इति श्रुत्वा पुलोमाया भृगुः परममन्युमान् ।	SV-01-04-005-013a
शशापाग्निमतिक्रुद्धः सर्वभक्षो भवेदिति ॥ ॥	SV-01-04-005-013c
	
	
	
	
	
	
	
	
	
	
अध्यायः 006	
	
	
सौतिरुवाच ।	
शप्तस्तु भृगुणा वह्निः क्रुद्धो वाक्यमथाब्रवीत् ।	SV-01-04-006-001a
किमिदं साहसं ब्रह्मन् कृतवानसि साम्प्रतम् ॥	SV-01-04-006-001c
धर्मे प्रयतमानस्य सत्यं च वदतः समम् ।	SV-01-04-006-002a
पृष्टो यदब्रवं सत्यं व्यभिचारोऽत्र को मम ॥	SV-01-04-006-002c
पृष्टो हि साक्षी यः साक्ष्यं जानमानोऽन्यथा वदेत् ।	SV-01-04-006-003a
स पूर्वानात्मनः सप्त कुले हन्यात्तथाऽपरान् ॥	SV-01-04-006-003c
यश्च कार्यार्थतत्त्वज्ञो जानमानो न भाषते ।	SV-01-04-006-004a
सोऽपि तेनैव पापेन लिप्यते नात्र संशयः ॥	SV-01-04-006-004c
शक्तोऽहमाभिशप्तुं त्वां मान्यास्तु ब्राह्मणा मम ।	SV-01-04-006-005a
जानतोऽपि च ते व्यक्तं कथयिष्ये निबोध तत् ॥	SV-01-04-006-005c
एकोऽहं बहुधाऽऽत्मानं कृत्वा तिष्ठामि मूर्तिषु ।	SV-01-04-006-006a
अग्निहोत्रेषु सत्रेषु क्रियासु च मखेषु च ॥	SV-01-04-006-006c
वेदोक्तेन विधानेन मयि यद्धूयते हविः ।	SV-01-04-006-007a
देवताः पितरश्चैव तृप्तास्तेन भवन्ति वै ॥	SV-01-04-006-007c
आपो देवगणाः सर्वे आपः पितृगणास्तथा ।	SV-01-04-006-008a
दर्शश्च पौर्णमासश्च देवानां पितृभिः सह ॥	SV-01-04-006-008c
देवताः पितृभिस्तस्मात् पितरश्चापि देवताः ।	SV-01-04-006-009a
एकीभूताश्च पूज्यन्ते पृथक्त्वेन च पर्वसु ॥	SV-01-04-006-009c
देवाश्च पितरश्चैव जुह्वते मयि यत्सदा।	SV-01-04-006-010a
त्रिदशानां पितॄणां च मुखमेवमहं स्मृतम् ॥	SV-01-04-006-010c
अमावास्यां च पितरः पौर्णमास्यां च देवताः ।	SV-01-04-006-011a
मन्मुखेनैव हूयन्ते भुञ्जते यद्धुतं हविः ॥	SV-01-04-006-011c
सर्वभक्षः कथं त्वेषां भविष्यामि मुखं त्वहम् ।	SV-01-04-006-012a
चिन्तयित्वा ततो वह्निश् चक्रे संहारमात्मनः ॥	SV-01-04-006-012c
द्विजानामग्निहोत्रेषु यज्ञसत्रक्रियासु च ।	SV-01-04-006-013a
निरोंकारवषट्काराः स्वधास्वाहाविवर्जिताः ॥	SV-01-04-006-013c
विनाऽग्निना प्रजाः सर्वास् तदा ह्यासन्सुदुःखिताः ।	SV-01-04-006-014a
अथर्षयः समुद्विग्ना देवान् गत्वाऽब्रुवन्वचः ॥	SV-01-04-006-014c
अग्निनाशात्क्रियाभ्रांशाद् भ्रान्ता लोकास्त्रयोऽनघाः ।	SV-01-04-006-015a
विधध्वमत्र यत्कार्यं न स्यात्कालात्ययो महान् ॥	SV-01-04-006-015c
अथर्षयश्च देवाश्च ब्रह्माणमुपगम्य च ।	SV-01-04-006-016a
अग्नेरावेदयञ्शापं क्रियासंहारमेव च ॥	SV-01-04-006-016c
भृगुणा वै महाभाग शप्तोऽग्निः कारणान्तरे ।	SV-01-04-006-017a
कथं देवमुखं भूत्वा यज्ञभागाग्रभुक् तथा ॥	SV-01-04-006-017c
हुतभुक्सर्वलोकेषु सर्वभक्षत्वमेष्यति ।	SV-01-04-006-018a
श्रुत्वा तु तद्वचस्तेषामग्निमाहूय लोककृत् ।	SV-01-04-006-018c
उवाच वचनं श्लक्ष्णं भूतभावनमव्ययम् ॥	SV-01-04-006-018e
ब्रह्मा-	SV-01-04-006-019
लोकानामिह सर्वेषां त्वं कर्ता चान्त एव च ॥	SV-01-04-006-019ac
त्वं धारयसि लोकांस्त्रीन् गुणानां च प्रवर्तकः ।	SV-01-04-006-020a
स तथा कुरु देवेश नोच्छिद्येरन् क्रियादयः ॥	SV-01-04-006-020c
कस्मादेवं स मूढस्त्वं ईशस्त्वं हि हुताशन ।	SV-01-04-006-021a
त्वं पवित्रं सदा लोके सर्वभूतगतश्च ह ॥	SV-01-04-006-021c
न त्वं सर्वशरीरेण सर्वभक्षत्वमेष्यसि ।	SV-01-04-006-022a
उपादनेऽर्चिषो यास्ते सर्वं धक्ष्यन्ति ताः शिखाः ॥	SV-01-04-006-022c
यथा सूर्यांशुभिः स्पृष्टं सर्वं शुचि विभाव्यते  ।	SV-01-04-006-023a
तथा त्वदर्चिर्निर्दग्धं सर्वं शुद्धं भविष्यति ॥	SV-01-04-006-023c
तदग्ने त्वं महत्तेजः स्वप्रभावाद्विनिर्गतम् ।	SV-01-04-006-024a
स्वतेजसैव तं शापं कुरु सत्यमृषेर्विभो ।	SV-01-04-006-024c
देवानां चात्मनो भागं गृहाण त्वन्मुखे हुतम् ॥	SV-01-04-006-024e
सूतः-	SV-01-04-006-025
एवमस्त्विति तं वह्निः प्रत्युक्त्वाथ पितामहम् ।	SV-01-04-006-025a
जगाम शासनं कर्तुं देवस्य परमेष्ठिनः ॥	SV-01-04-006-025c
देवर्षयश्च मुदिताः प्रतिजग्मुर्यथागतम् ।	SV-01-04-006-026a
ऋषयश्च यथापूर्वं क्रियाः सर्वाः प्रचक्रिरे ॥	SV-01-04-006-026c
दिवि देवा मुमुदिरे भूतसङ्घाश्च लौकिकाः ।	SV-01-04-006-027a
अग्निश्च परमां प्रीति अवाप हृतकल्मषः ॥	SV-01-04-006-027c
एवमेष पुरावृत्त इतिहासोऽग्निशापजः ।	SV-01-04-006-028a
पुलोमस्य विनाशश्च च्यवनस्य च संभवः ॥ ॥	SV-01-04-006-028c
	
	
	
	
	
	
	
	
	
	
	
	
अध्यायः 007	
	
	
सूतः-	SV-01-04-007-001
स चापि च्यवनो ब्रह्मन् भार्गवोऽजनयत्सुतम् ।	SV-01-04-007-001a
सुकन्यायां महाभागं प्रमतिं दीप्ततेजसम् ॥	SV-01-04-007-001c
प्रमतिस्तु रुरुं नाम घृताच्यां समजीजनत् ।	SV-01-04-007-002a
रुरुः प्रमद्वरायां तु शुनकः समपद्यत ॥	SV-01-04-007-002c
शौनकस्त्वं महाभागश् शुनकस्य सुतोऽभवत् ।	SV-01-04-007-003a
शौनकस्त्वं महासत्वः सर्वभार्गवनन्दनः ।	SV-01-04-007-003c
इज्यातपस्वी तीव्रे वै स्थिरः स्थितिवशः श्रुतः ॥	SV-01-04-007-003e
तस्य ब्रह्मन्रुरोः सर्वं चरितं भूरितेजसः ।	SV-01-04-007-004a
विस्तरेण प्रवक्ष्यामि तच्छृणु त्वमशेषतः ॥	SV-01-04-007-004c
ऋषिरासीन्महान्पूर्वं तपोविद्याविशारदः ।	SV-01-04-007-005a
स्थूलकेश इति ख्यातः सर्वभूतहिते रतः ॥	SV-01-04-007-005c
एतस्मिन्नेव काले तु मेनकायां प्रजज्ञिवान् ।	SV-01-04-007-006a
गन्धर्वराजो विप्रर्षेर् विश्वावसुरिति श्रुतः ॥	SV-01-04-007-006c
अथाप्सरा मेनका सा तं गर्भं भृगुनन्दन ।	SV-01-04-007-007a
उत्ससर्ज यथाकालं स्थूलकेशाश्रमं प्रति ॥	SV-01-04-007-007c
उत्सृज्य चैव तं गर्भं नद्यास्तीरे जगाम सा ।	SV-01-04-007-008ac
कन्याममरगर्भाभां ज्वलन्तीमिव च श्रिया ।	SV-01-04-007-009a
तां ददर्श समुत्सृष्टां नदीतीरे महानृषिः ॥	SV-01-04-007-009c
स्थूलकेशः सुतेजस्वी विजने बन्धुवर्जिताम् ।	SV-01-04-007-010a
स तां दृष्ट्वा तदा कन्यां स्थूलकेशो द्विजोत्तमः ॥	SV-01-04-007-010c
जग्राहाथ मुनिश्रेष्ठः कृपाविष्टः पुपोष च ।	SV-01-04-007-011a
ववृधे सा वरारोहा तस्याश्रमपदे शुभा ॥	SV-01-04-007-011c
प्रमदाभ्यो वरा सा तु सर्वरूपगुणैर्युता ।	SV-01-04-007-012a
ततः प्रमद्वरेत्यस्या नाम चक्रे महानृषिः ॥	SV-01-04-007-012c
तामाश्रमपदे तस्य रुरुर्दृष्ट्वा प्रमद्वराम् ।	SV-01-04-007-013a
बभूव किल धर्मात्मा मदनानुगतात्मवान् ॥	SV-01-04-007-013c
पितरं सखिभिः सोऽथ याचयामास भार्गवः ।	SV-01-04-007-014a
प्रमतिश्चाभ्ययाच्छ्रुत्वा स्थूलकेशं यशस्विनम् ॥	SV-01-04-007-014c
ततः प्रादात्तदा कन्यां रुरवे तां प्रमद्वराम् ।	SV-01-04-007-015a
विवाहं कल्पयामास नक्षत्रे भगदैवते ॥	SV-01-04-007-015c
ततः कतिपयाहस्सु विवाहे समुपस्थिते ।	SV-01-04-007-016a
सर्वाभिः सखिभिस्तत्र क्रीडन्ती वरवर्णिनी ॥	SV-01-04-007-016c
नापश्यत्तं प्रसुप्तं वै भुजङ्गं तिर्यगायतम् ।	SV-01-04-007-017a
पदा शीर्षे समाक्रामन् मुमूर्षुः कालचोदिता ॥	SV-01-04-007-017c
स तस्याः सम्प्रमत्तायाश् चोदितः कालधर्मणा ।	SV-01-04-007-018a
विषोपलिप्तैर्दशनैर् न्यदंशच्च न्यपातयत् ॥	SV-01-04-007-018c
सा दष्टा सहसा भूमौ पपात गतचेतना  ।	SV-01-04-007-019a
व्यसुरप्रेक्षणीया च प्रेक्षणीयतमाकृतिः ॥	SV-01-04-007-019c
प्रसुप्तेवाभवच्चापि भुवि सर्पविषार्दिता ।	SV-01-04-007-020a
भूयो मनोहरतरा बभूव तनुमध्यमा ॥	SV-01-04-007-020c
तां ददर्श पिता चैव ये चैवान्ये तपस्विनः ।	SV-01-04-007-021a
विवेष्टमानां पतितां भूतले पद्मवर्चसम् ॥	SV-01-04-007-021c
ततः सर्वे द्विजवराः समाजग्मुः कृपान्विताः ।	SV-01-04-007-022a
स्वस्त्यात्रेयो महाजानुः कुशिकः शङ्खमेखलः ॥	SV-01-04-007-022c
उद्दालकः कठश्चैव श्वेतकेतुस्तथैव च ।	SV-01-04-007-023a
भरद्वाजः कौणकुत्स्य आर्ष्टिषेणोऽथ गौतमः ॥	SV-01-04-007-023c
प्रमतिः सह पुत्रेण तथान्ये वनवासिनः ।	SV-01-04-007-024a
तां ते कन्यां व्यसुं दृष्ट्वा भुजङ्गस्य विषार्दिताम् ॥	SV-01-04-007-024c
रुरुदुः कृपयाऽऽविष्टा रुरुस्त्वार्तो बहिर्गतः ।	SV-01-04-007-025a
ते च सर्वे द्विजश्रेष्ठास् तत्रैवोपाविशंस्तदा ॥ ॥	SV-01-04-007-025c
	
	
	
	
	
	
	
	
	
	
	
	
	
अध्यायः 008	
	
	
सूतः-	SV-01-04-008-001
तेषु तत्रोपविष्टेषु ब्राह्मणेषु समन्ततः ।	SV-01-04-008-001a
रुरुः शोकसमापन्नः प्ररुरोद सुदुःखितः ॥	SV-01-04-008-001c
शोकेनाभिहतः सोऽथ विलपन्करुणं बहु ।	SV-01-04-008-002a
अब्रवीद्वचनं शोचन् प्रियां चिन्त्य प्रमद्वराम् ॥	SV-01-04-008-002c
शेते सा भुवि तन्वङ्गी मम शोकविवर्धिनी ।	SV-01-04-008-003a
बान्धवानां च सर्वेषां किं नु दुःखमतःपरम् ॥	SV-01-04-008-003c
यदि दत्तं तपस्तप्तं गुरवो वा मया यदि ।	SV-01-04-008-004a
सम्यगाराधितास्तेन सा जीवतु मम प्रिया ॥	SV-01-04-008-004c
तथा च जन्मप्रभृति यतात्माऽहं धृतव्रतः ।	SV-01-04-008-005a
प्रमद्वरा तथाद्यासौ उत्तिष्ठतु मम प्रिया ॥	SV-01-04-008-005c
प्रलपन्तमतीवार्तं रुरुं दीनतरं तदा ।	SV-01-04-008-006a
देवदूतः समागम्य वचनं चेमब्रवीत् ॥	SV-01-04-008-006c
देवदूतः-	SV-01-04-008-007
अभिधत्सेभवान्वाचा रुरो दुःखेन तन्मृषा ।	SV-01-04-008-007a
न तु मर्त्यस्य धर्मात्मन् आयुरस्तु गतायुषः ॥	SV-01-04-008-007c
गतायुरेषा कृपणा गन्धर्वाप्सरसोः सुता ।	SV-01-04-008-008a
तस्माच्छोके मनस्तात मा कृथास्त्वं कथञ्चन ॥	SV-01-04-008-008c
उपायश्चात्र विहितः पूर्वं देवैर्महात्मभिः ।	SV-01-04-008-009a
तं यदीच्छसि कर्तुं त्वं लप्स्यसीमां प्रमद्वराम् ॥	SV-01-04-008-009c
रुरुः-	SV-01-04-008-010
क उपायः कृतो देवैर् बूहि तत्त्वेन खेचर ।	SV-01-04-008-010a
करिष्येऽहं तथा श्रुत्वा त्रातुमर्हति मां भवान् ॥	SV-01-04-008-010c
देवेदूतः-	SV-01-04-008-011
आयुषोऽर्धं प्रयच्छस कन्यायै भृगुनन्दन ।	SV-01-04-008-011a
एवमुत्थास्यति रुरो तव भार्या प्रमद्वरा ॥	SV-01-04-008-011c
रुरुः-	SV-01-04-008-012
आयुषोऽर्धं प्रयच्छामि कन्यायै खेचरोत्तम ।	SV-01-04-008-012a
शृङ्गाररूपाभरणा सोत्तिष्ठतु मम प्रिया ॥	SV-01-04-008-012c
सूतः-	SV-01-04-008-013
ततो गन्धर्वराजश्च देवदूतश्च सत्तम ।	SV-01-04-008-013a
धर्मराजमुपेत्येदं वचनं प्रत्यभाषताम् ॥	SV-01-04-008-013c
देवदूतः-	SV-01-04-008-014
धर्मराजायुषोऽर्धेन रुरोर्भार्या प्रमद्वरा ।	SV-01-04-008-014a
समुत्तिष्ठतु कल्याणी मृतैव यदि मन्यसे ॥	SV-01-04-008-014c
धर्मराजः-	SV-01-04-008-015
प्रमद्वरा रुरोर्भार्या देवदूत यदीच्छसि ।	SV-01-04-008-015a
उत्तिष्ठत्वायुषोऽर्धेन रुरोरेव समन्विता ॥	SV-01-04-008-015c
सूतः-	SV-01-04-008-016
एवमुक्ते ततः कन्या सोदतिष्ठत् प्रमद्वरा ।	SV-01-04-008-016a
रुरोस्तस्यायुषोऽर्धेन सुप्तेव वरवर्णिनी ॥	SV-01-04-008-016c
एतद्दृष्टं महात्कर्म रुरोरुत्तमतेजसः ।	SV-01-04-008-017a
तपसातिप्रवृद्धस्य भार्यार्थेऽर्धं प्रयच्छतः ॥	SV-01-04-008-017c
तत इष्टेऽहनि तयोः पितरौ चक्रतुर्मुदा ।	SV-01-04-008-018a
विवाहं तौ च रेजाते परस्परहितैषिणौ ॥	SV-01-04-008-018c
स लब्ध्वा दुर्लभां भार्यां पद्मकिञ्जल्कसप्रभाम् ।	SV-01-04-008-019a
मतिं चक्रे विनाशाय जिह्मगानां धृतव्रतः ॥	SV-01-04-008-019c
स दृष्ट्वा जिह्मगान् सर्वांस् तीक्ष्णकोपसमन्वितः ।	SV-01-04-008-020a
अभिहन्ति यथासन्नं गृह्य प्रहरणं तदा ॥	SV-01-04-008-020c
स कदाचिद्वनं विप्रो रुरुरभ्यागमन्महत् ।	SV-01-04-008-021a
शयानं तत्र चापश्यड् डुण्डुभं वयसान्वितम् ॥	SV-01-04-008-021c
तत उद्यम्य दण्डं स कालदण्डोपमं तदा ।	SV-01-04-008-022a
अहनत् कुपितो विप्रस् तमुवाचाथ डुण्डुभः ॥	SV-01-04-008-022c
नापराध्यामि ते किञ्चिद् अहमद्य तपोधन ।	SV-01-04-008-023a
संरम्भाोऽत्र किमर्थं वै मा मा हंसि रुषान्वितः ॥ 	SV-01-04-008-023c
रुरुः-	SV-01-04-008-024
मम प्राणसमा भार्या दष्टासीद्भुजगेन वै ।	SV-01-04-008-024a
तत्र मे समयो घोर आत्मनोरग वै कृतः ॥	SV-01-04-008-024c
भुजङ्गमान् समाहन्यां यान् यान् पश्येयमित्युत ।	SV-01-04-008-025a
ततोऽहं त्वां जिघांसामि जीवितेन विमोक्ष्यसे ॥	SV-01-04-008-025c
डुण्डुभ-	SV-01-04-008-026
अन्ये ते भुजगा प्रिय ये दशन्तीह मानवान् ।	SV-01-04-008-026a
डुण्डुभानहिशब्देन न त्वं हिंसितुमर्हसि ॥	SV-01-04-008-026c
एकानर्थान्पृथग्धर्मान् एकदुःखान्पृथक्सुखान् ।	SV-01-04-008-027a
डुण्डुभानाहिशब्देन न त्वं हिंसितुमर्हसि ॥	SV-01-04-008-027c
सूतः-	SV-01-04-008-028
इति श्रुत्वा वचस्तस्य भुजगस्य रुरुस्तदा ।	SV-01-04-008-028a
नावधीद्भयसंविग्न ऋषिं मत्त्वा च डुण्डुभम् ॥	SV-01-04-008-028c
उवाच चैनं भगवान् रुरुस्तं भुजगं तदा ।	SV-01-04-008-029a
केन त्वं भुजग ब्रूहि कोऽसीमां विक्रियां गतः ॥	SV-01-04-008-029c
डुण्डुभः-	SV-01-04-008-030
अहं पुरा रुरो नाम्ना ऋषिरासं सहस्रपात् ।	SV-01-04-008-030a
सोऽहं शापेन विप्रस्य भुजगत्वमुपागतः ॥	SV-01-04-008-030c
रुरुः-	SV-01-04-008-031
किमर्थं शप्तवान्कुद्धो द्विजस्त्वां भुजगोत्तम ।	SV-01-04-008-031a
कियन्तं चैव कालं ते वपुरेतद्भविष्यसि ॥ 	SV-01-04-008-031c
	
डुण्डुभः-	SV-01-04-008-032
सखा बभूव मे पूर्वं खगमो नाम वै द्विजः ।	SV-01-04-008-032a
भृशं संशितवाक्तात तपोबलसमन्वितः ॥	SV-01-04-008-032c
स मया क्रीडता सर्पं कृत्वा तृणमयं तदा ।	SV-01-04-008-033a
अग्निहोत्रे प्रमत्त सन् भीषितः प्रमुमोह वै ॥	SV-01-04-008-033c
लब्ध्वा च स पुनः सञ्ज्ञां मामुवाच तपोधनः ।	SV-01-04-008-034a
निर्दहन्निव कोपेन सत्यवाक्संशितव्रतः ॥	SV-01-04-008-034c
यथावीर्यः कृतः सर्पस् त्वयायं मद्बिभीषया ।	SV-01-04-008-035a
तथा वीर्यो भुजङ्गस्त्वं मम आत्मकोपाद्भविष्यसि ॥	SV-01-04-008-035c
तस्याहं तपसो वीर्यं जानमानस्तपोधन ।	SV-01-04-008-036a
भृशमुद्विग्नहृदयस् तमवोचं तपोधनम् ॥	SV-01-04-008-036c
प्रणतः सन् प्रमादाच्च प्राञ्जलिः प्रणतः स्थितः ।	SV-01-04-008-037a
सखेति साहसं तात हास्यार्थं वै कृतं मया ॥	SV-01-04-008-037c
क्षन्तुमर्हसि मे ब्रह्मञ् शापोऽयं विनिवर्त्यताम् ।	SV-01-04-008-038a
स तु मामब्रवीद्दृष्ट्वा भृशमुद्विग्नचेतसम् ॥	SV-01-04-008-038c
मुहुरुष्णं विनिश्चस्य सुसम्भ्रान्तस्तपोधनः ।	SV-01-04-008-039a
नानृतं वै मया प्रोक्तं भवितेदं कथञ्चन ॥	SV-01-04-008-039c
यत्तु वक्ष्यामि ते सर्वं शृणु तत् संशितव्रत ।	SV-01-04-008-040a
श्रुत्वा च हृदि मे वाक्यं इदमस्तु तवानघ ॥	SV-01-04-008-040c
उत्पत्स्यति रुरुर्नाम प्रमतेरात्मजः शुचिः ।	SV-01-04-008-041a
तं दृष्ट्वा शापमोक्षस्ते भविता न चिरादिव ॥	SV-01-04-008-041c
स त्वं रुरुरिति ख्यातः प्रमतेरात्मजः शुचिः ।	SV-01-04-008-042a
स्वरूपं प्रतिलभ्याहं अद्य वक्ष्यामि ते हितम् ॥	SV-01-04-008-042c
अहिंसा परमो धर्मः सर्वप्राणभृतां वर ।	SV-01-04-008-043a
तस्मात्प्राणभृतः सर्वान् न हिंसेद्ब्राह्मणः क्कचित् ॥	SV-01-04-008-043c
ब्राह्मणः सौम्यभावेन जायतेति पुरा श्रुतिः ।	SV-01-04-008-044a
वेदवेदाङ्गवित्तात सर्वभूताभयप्रदः ॥	SV-01-04-008-044c
अहिंसा सत्यवचनं क्षमा चेति विनिश्चितम् ।	SV-01-04-008-045a
ब्राह्मणस्य परो धर्मो वेदानां धारणादपि ॥	SV-01-04-008-045c
क्षत्रियस्य च यो धर्मः स नेहेष्यति वै तव ।	SV-01-04-008-046a
दण्डधारणमुग्रत्वं प्रजानां परिपालनम् ॥	SV-01-04-008-046c
तदिदं क्षत्रियस्यासीत् कर्मणा शृणु मे रुरो ।	SV-01-04-008-047a
जनमेजयस्य धर्मात्मन् सर्पाणां हिंसने पुरा ॥	SV-01-04-008-047c
परित्राणं च भीतानां सर्पाणां ब्राह्मणादपि ।	SV-01-04-008-048a
तपोवीर्यबलोपेताद् वेदवेदाङ्गपारगात् ।	SV-01-04-008-048c
आस्तीकाद्द्विजमुख्याद्वै सर्पसत्रे द्विजोत्तम ॥ 	SV-01-04-008-048e
रुरुः-	SV-01-04-008-049
कथं हिंसितवान्सर्पान् क्षत्रियो जनमेजयः ।	SV-01-04-008-049a
सर्पा वा हिंसितास्तेन किमर्थमृषिसत्तम ॥	SV-01-04-008-049c
किमर्थं मोक्षितास्तेेन पन्नगाश्चैव शसं मे ।	SV-01-04-008-050a
आस्तीकेन तदाचक्ष्व श्रोतुमिच्छाम्यशेषतः ॥	SV-01-04-008-050c
ऋषि-	SV-01-04-008-051
श्रोष्यसि त्वं रुरो वत्स अस्तीकचरितं महत् ।	SV-01-04-008-051a
ब्राह्मणानां कथयतां इत्युक्त्वान्तरधीयत ॥	SV-01-04-008-051c
सूत-	SV-01-04-008-052
रुरुस्त्वथ वनं सर्वं पर्यधावत्समन्ततः ।	SV-01-04-008-052a
तमृषिं द्रष्टुमन्विच्छन् संश्रान्तो न्यपतद्भुवि ॥	SV-01-04-008-052c
लब्धसञ्ज्ञो रुरुः सोऽथ तच्चाचख्यौ पितुस्तदा ।	SV-01-04-008-053a
पित्रे तु सर्वमाख्याय डुण्डुभस्य वचोऽर्थवत् ॥	SV-01-04-008-053c
अपृच्छत्पितरं भूयः सोऽस्तिकस्य वचस्तदा ।	SV-01-04-008-054a
आख्यातवांस्तदाऽऽख्यानं डुण्डुभेनाथ कीर्तितम् ॥	SV-01-04-008-054c
तत्कीर्त्यमानं भगवञ् श्रोतुमर्हसि तत्त्वतः ।	SV-01-04-008-055a
पिता चास्य तदाख्यानं पृष्टः सर्वं न्यवेदयत् ॥ 	SV-01-04-008-055c
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 009	
	
	
शौनक उवाच ।	
किमर्थं राजशार्दूलः स राजा जनमेजयः ।	SV-01-05-009-001a
सर्पसत्रेण सर्पाणां गतोऽन्तं तद्वदस्व मे ॥	SV-01-05-009-001c
अस्तीकस्तु द्विजश्रेष्ठः किमर्थं जपतां वरः।	SV-01-05-009-002a
मोक्षयामास भुजगान् दीप्तात्तस्माद्धुताशनात् ॥	SV-01-05-009-002c
कस्य पुत्रः स राजासीत् सर्पसत्रं य आहरत् ।	SV-01-05-009-003a
स च द्विजातिप्रवरः कस्य पुत्रो वदस्व तत् ॥	SV-01-05-009-003c
श्रोतुमिच्छाम्यशेषेण कथामेतां मनोहराम् ।	SV-01-05-009-004a
अस्तीकस्य पुराणस्य ब्राह्मणस्य तपस्विनः ॥	SV-01-05-009-004c
	
	
	
	
	
	
	
	
अध्याय:010	
	
सूतः	SV-01-05-010-001
महदाक्यानमास्तीकं यथैतत्प्रोच्यते बुधैः ।	SV-01-05-010-001a
सर्वमेतदशेषेण शृणु मे वदतां वर ॥	SV-01-05-010-001c
इतिहासमिमं वृद्धाः पुराणं परिचक्षते ।	SV-01-05-010-002a
कृष्णद्वैपायनप्रोक्तं नैमिषारण्यवासिभिः ॥	SV-01-05-010-002c
पूर्वं प्रचोदितः सूतः पिता मे रोमहर्षणः ।	SV-01-05-010-003a
शिष्यो व्यासस्य मेधावी ब्राह्मणैरिदमुक्तवान् ॥	SV-01-05-010-003c
तस्मादहमुपश्रुत्य प्रवक्ष्यामि यथातथम् ।	SV-01-05-010-004a
इदमास्तीकमाख्यानं तुभ्यं शौनक पृच्छते ॥	SV-01-05-010-004c
आस्तीकस्य पिता ह्यासीत् पितिमहसमो भुवि ।	SV-01-05-010-005a
ब्रह्मचारी यताहारस्तपस्युग्रे रतस्तदा ॥	SV-01-05-010-005c
जरत्कारुरिति ख्यात ऊर्ध्वरेता महानृषि ।	SV-01-05-010-006a
यायावराणां धर्मज्ञः सततं संशितव्रतः ॥	SV-01-05-010-006c
अटमानः कदाचित्स स्वान् ददर्श पितामहान् ।	SV-01-05-010-007a
लम्बमानान्महागर्ते पादैरूर्ध्वैरवाङ्मुखान् ॥	SV-01-05-010-007c
तानब्रवीत्स दृष्ट्वै जरत्कारुः प्रतापवान् ।	SV-01-05-010-008a
जरत्कारु-	SV-01-05-010-008
के वै भवन्तो लम्बन्ते गर्तेऽस्मिन्वै ह्यधोमुखाः ॥	SV-01-05-010-008c
वीरणस्तम्बके लग्नाः सर्वतः परिभक्षिते ।	SV-01-05-010-009a
मूषकेन निगूढेन गर्तेऽस्मिन्नित्यवासिना ॥	SV-01-05-010-009c
पितरः-	SV-01-05-010-010
यायावरा नाम वयं ऋषयः संशितव्रताः ।	SV-01-05-010-010a
संतानप्रक्षयाद्ब्रह्मन् अधो गच्छाम मेदिनीम् ॥	SV-01-05-010-010c
अस्माकं सन्ततिस्त्वेको जरत्कारुरिति श्रुतः ।	SV-01-05-010-011a
मन्दभाग्योऽल्पभाग्यानां तप एव समाश्रितः ॥	SV-01-05-010-011c
न स पुत्राञ्जनयितुं दारान्मूढश्चिकीर्षति ।	SV-01-05-010-012a
तेन लम्बामहे गर्ते सन्तानप्रक्षयादिह ॥	SV-01-05-010-012c
अनाथास्तेन नाथेन यथा दुष्कृतिनस्तथा ।	SV-01-05-010-013a
कस्त्वं बन्धुरिहास्माकमनुशोचसि सत्तम ॥	SV-01-05-010-013c
ज्ञातुमिच्छामहे ब्रह्मन् को भवानिह तिष्टति ।	SV-01-05-010-014a
किमर्थं चैव नः शोच्यान् अनुकम्पितुमुच्छति ॥	SV-01-05-010-014c
जरत्कारु-	SV-01-05-010-015
मम पूर्वे भवन्तो वै पितरः सपितामहाः ।	SV-01-05-010-015a
ब्रूत किं करवाण्यद्य जरत्कारुरहं स्वयम् ॥	SV-01-05-010-015c
पितरः-	SV-01-05-010-016
यतस्व यत्नवांस्तात सन्तानाय कुलस्य नः ।	SV-01-05-010-016a
आत्मनोऽर्थेऽस्मदर्थे वा गृहमेधी भवाद्य भो ॥	SV-01-05-010-016c
न हि धर्मफलैस्तात न तपोभिः स्वसञ्चितैः ।	SV-01-05-010-017a
तां गतिं प्राप्नुवन्तीह पुत्रिणो यां व्रजन्ति च ॥	SV-01-05-010-017c
तद्दारग्रहणे यत्नं सन्तत्यर्थे मनः कुरु ।	SV-01-05-010-018a
पुत्रक त्वां नियोक्ष्याम एतन्नः परमं हितम् ॥	SV-01-05-010-018c
जरत्कारुः-	SV-01-05-010-019
न दारान्वै करिष्येऽहं इति मे भाषितं मनः ।	SV-01-05-010-019a
भवतां तु हितार्थाय करिष्ये दारसङ्ग्रहम् ॥	SV-01-05-010-019c
समयेन च कर्ताऽहं अनेन विधिपूर्वकम् ।	SV-01-05-010-020a
तथा यद्युपलप्स्यामि करिष्ये नान्यथा त्वहम् ॥	SV-01-05-010-020c
सनाम्नी या भवित्री मे दित्सिता चैव बन्धुभिः ।	SV-01-05-010-021a
भैक्ष्यवत्तामहं कन्यां उपयंस्ये विधानतः ॥	SV-01-05-010-021c
दरिद्राय हि मे कन्यां को दास्यति विशेषतः ।	SV-01-05-010-022a
प्रतिग्रहीष्ये भिक्षां तु यदि कश्चित्प्रदास्यति ॥	SV-01-05-010-022c
एवं दारक्रियायोगे प्रयतिष्ये पितामहाः ।	SV-01-05-010-023a
अनेन विधिना शश्वत् करिष्ये नाहमन्यथा ॥	SV-01-05-010-023c
तत्रोत्पत्स्यति चेज्जन्तुर् भवतां तारणाय वै ।	SV-01-05-010-024a
शाश्वतं स्थानमासाद्य मोदन्तु पितरो मम ॥	SV-01-05-010-024c
सूतः-	SV-01-05-010-025
ततो निवेशाय तदा स विप्रः संशितव्रतः ।	SV-01-05-010-025a
महीं चचार दारार्थी न च दारांस्त्वविन्दत ॥	SV-01-05-010-025c
स कदाचिद्वनं गत्वा विप्रः पितृवचः स्मरन् ।	SV-01-05-010-026a
चुक्रोश कन्याभिक्षोति तिस्रो वाचः शनैः शनैः ॥	SV-01-05-010-026c
तं वासुकिः प्रत्यगृह्णाद् उद्यम्य भगिनीं तदा ।	SV-01-05-010-027a
न स तां प्रतिजग्राह न सनाम्नीति चिन्तयन् ॥	SV-01-05-010-027c
सनाम्नीमुत्तमां भार्यां गृह्णीयामिति तस्य हि ।	SV-01-05-010-028a
मनो निविष्टमभवज् जरत्कारोर्महात्मनः ॥	SV-01-05-010-028c
तमुवाच महाप्राज्ञो जरत्कारुर्महातनाः ।	SV-01-05-010-029a
किन्नाम्नी भगिनीयं ते ब्रूहि स त्वं भुजङ्गम ॥	SV-01-05-010-029c
वासुकिः-	SV-01-05-010-030
जरत्कारो जरत्कारुः स्वसेयमनुजा मम ।	SV-01-05-010-030a
त्वदर्थं रक्षिता पूर्वं प्रतीच्छेमां द्विजोत्तम ॥	SV-01-05-010-030c
सूतः	SV-01-05-010-031
मात्रा हि भुजगाः शप्ताः पूर्वं ब्रह्मविदां वर ।	SV-01-05-010-031a
जनमेजयस्य वो यज्ञे धक्ष्यत्यनिलसारथिः ॥	SV-01-05-010-031c
तस्य शापस्य शान्त्यर्थं प्रददौ पन्नगोत्तमः ।	SV-01-05-010-032a
स्वसारमृषये तस्मै सुवृत्ताय महात्मने ॥	SV-01-05-010-032c
स च तां प्रतिजग्राह विधिदृष्टेनं कर्मणा ।	SV-01-05-010-033a
आस्तीको नाम पुत्रश्च तस्यां जज्ञे महामनाः ॥	SV-01-05-010-033c
तपस्वी च महात्मा च वेदवेदाङ्गपारगः ।	SV-01-05-010-034a
समः सर्वस्य लोकस्य पितृमातृभयापहः ॥	SV-01-05-010-034c
अथ कालस्य महतः पाण्डवेयो नराधिपः ।	SV-01-05-010-035a
आजहार महायज्ञं सर्पसत्रमिति श्रुतिम् ॥	SV-01-05-010-035c
तस्मिन्प्रवृत्ते सत्रे तु सर्पाणामन्तकाय वै ।	SV-01-05-010-036a
मोचयामास ताञ्शापाद् आस्तीकः स महातपाः ॥	SV-01-05-010-036c
नागांश्च मातुलांश्चैव तथा सम्बन्धिबान्धवान् ।	SV-01-05-010-037a
पितॄंश्च तारयामास सन्तत्या तपसा तथा ॥	SV-01-05-010-037c
व्रतैश्च विविधैर्ब्रह्मन् स्वाध्यायैश्चानृणोऽभवत् ।	SV-01-05-010-038a
देवांश्च तर्पयामास यज्ञैर्विविधदक्षिणैः ॥	SV-01-05-010-038c
ऋषींश्च ब्रह्मचर्येण सन्तत्या च पितामहान् ।	SV-01-05-010-039a
अपहृत्य गुरं भारं पितॄणां संशितव्रतः ॥	SV-01-05-010-039c
जरत्कारुर्गतः स्वर्गं सहितः स्वैः पितामहैः ।	SV-01-05-010-040a
आस्तीकं च सुतं प्राप्य धर्मं चानुत्तमं मुनिः ।	SV-01-05-010-040c
जरत्कारुः सुमहता कालेन स्वर्गमेयिवान् ॥	SV-01-05-010-040e
एतदाख्यानमास्तीकं यथावत्कथितं मया ।	SV-01-05-010-041c
प्रब्रूहि भृगुशार्दूल किं भूयः कथ्यामिति ॥ 	SV-01-05-010-041c
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 011	
	
शौनकः-	SV-01-05-011-001
सौते कथय तत्वेन विस्तरेण कथामिमाम् ।	SV-01-05-011-001a
अस्तीकस्य कवेःसाधोः शुश्रूषा परमा हि नः ॥	SV-01-05-011-001c
मधुरं कथ्यते सौम्य श्लक्ष्णाक्षरपदं त्वया ।	SV-01-05-011-002a
प्रीयामहे भृशं तात पितेवेदं प्रभाषसे ॥	SV-01-05-011-002c
अस्मच्छुश्रूषणे नित्यं पिता हि निरतस्तव ।	SV-01-05-011-003a
आचष्टे तद्यथाऽऽख्यानं पिता ते त्वं तथा वद ॥	SV-01-05-011-003c
सूत-	SV-01-05-011-004
आयुष्मन्निदमाख्यानं आस्तीकं कथयामि ते ।	SV-01-05-011-004a
यथाश्रुतं कथयतः सकाशाच्च पितुर्मया ॥	SV-01-05-011-004c
पुरा देवयुगे ब्रह्मन् पितामहसुते शुभे ।	SV-01-05-011-005a
आस्तां भगिन्यौ रूपेण समुपेतेऽद्भुते तदा ॥	SV-01-05-011-005c
ते भार्ये कश्यपस्यास्तां कद्रूश्च विनता तथा ।	SV-01-05-011-006a
प्रादात्ताभ्यां वरौ प्रीतः प्रजामहसमः पतिः ॥	SV-01-05-011-006c
काश्यपो धर्मपत्नीभ्यां परया च मुदान्वितः ।	SV-01-05-011-007a
वरातिसर्गं श्रुत्वैव काश्यपादुत्तमं च ते ॥	SV-01-05-011-007c
हर्षादप्रतिमां प्रीतिं प्रापतुः स्म वरस्त्रियौ ।	SV-01-05-011-008a
वव्रे कद्रूः सुतान्नागान् सहस्रं तुल्यतेजसः ॥	SV-01-05-011-008c
द्वौ पुत्रौ विनता वव्रे कद्रूपुत्राधिकौ बले ।	SV-01-05-011-009a
ओजसा तेजसा चैव विक्रमेणाधिकौ सुतौ ॥	SV-01-05-011-009c
तस्यै भर्ता वरं प्रादाद् ईदृशौ तौ भविष्यतः ।	SV-01-05-011-010a
एवमस्त्विति तं चाह काश्यपं विनता तदा ॥	SV-01-05-011-010c
कृतकृत्या तु विनता लब्ध्वा वीर्याधिकौ सुतौ  ।	SV-01-05-011-011a
कद्रूश्च लब्ध्वा पुत्राणां सहस्रं तुल्यतेजसाम् ॥	SV-01-05-011-011c
धार्यौ प्रयत्नतो गर्भाौ इत्युक्त्वा स महातपाः।	SV-01-05-011-012a
ते भार्ये वरसंहृष्टे कश्यपो वनमाविशत् ॥	SV-01-05-011-012c
कालेन महता कद्रूरण्डानां दशतीर्दश  	SV-01-05-011-013a
जनयामास विप्रेन्द्र द्वे त्वण्डे विनता तदा ॥	SV-01-05-011-013c
ततोऽप्यण्डानि निदधुः प्रहृष्टाः परिचारिकाः ।	SV-01-05-011-014a
सोपवस्तुषु कुण्डेषु पञ्चवर्षशतानि च ॥	SV-01-05-011-014c
ततः पञ्चशते वर्षे कद्रूपुत्रा विनिस्सृताः ।	SV-01-05-011-015a
अण्डाभ्यां विनतायास्तु मिथुनं न नाप्यदृश्यत ॥	SV-01-05-011-015c
ततः पुत्रार्थिनी देवी व्रीडिता सा तपस्विनी ।	SV-01-05-011-016a
अण्डं बिभेद विनता तत्र पुत्रमदृश्यत ॥	SV-01-05-011-016c
पूर्वार्धकायसम्पन्नं इतरेणाप्रकाशितम् ।	SV-01-05-011-017a
स पुत्रो रोषसम्पन्नः शशापैनामिति श्रुतम् ॥	SV-01-05-011-017c
सोऽहमेवं कृतो मातस्त्वया लोभपरीतया ।	SV-01-05-011-018a
शरीरेणासमग्रोऽद्य तस्माद्दासी भविष्यसि ॥	SV-01-05-011-018c
पञ्च वर्षशतान्यस्या यया विस्पर्धसे सह ।	SV-01-05-011-019a
एष च त्वां सुतो मातर्दास्यकान्मोक्षयिष्यति ॥	SV-01-05-011-019c
यद्येनमपि मातस्त्वं मामिवाण्डविभेदनात् ।	SV-01-05-011-020a
न करिष्यस्यदेहं वा व्यङ्गं वापि तपस्विनम् ॥	SV-01-05-011-020c
प्रतिपालयितव्यस्ते जन्मकालोऽस्य धीरया ।	SV-01-05-011-021a
विशिष्टं फलमीप्सन्त्या पञ्चवर्षशतात्परम् ॥	SV-01-05-011-021c
सूतः-	SV-01-05-011-022
एवं शप्त्वा ततः पुत्रो विनतामन्तरिक्षगः।	SV-01-05-011-022a
अरुणो दृश्यत ब्रह्मन् प्रभातसमये तदा  ॥	SV-01-05-011-022c
गरुडोऽपि यथाकालं जज्ञे पन्नगसूदनः ।	SV-01-05-011-023a
स जातमात्रो विनतां परित्यज्य खमाविशत् ॥	SV-01-05-011-023c
आदास्यन्नात्मनो भोज्यं अन्नं विहितमस्य यत् ।	SV-01-05-011-024a
विधात्रा भृगुशार्दूल क्षुधितस्य बुभुक्षतः॥ ॥	SV-01-05-011-024c
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 012	
	
सूतः-	SV-01-05-012-001
एतस्मिन्नेव काले तु भगिन्यौ ते तपोधन ।	SV-01-05-012-001a
अपश्यतां समायान्तं उच्चैःश्रवसमन्तिकात् ॥	SV-01-05-012-001c
यं ते देवगणाः सर्वे हृष्टरूपाह्यपूजयन् ।	SV-01-05-012-002a
मथ्यमानेऽमृते जातं अश्वरत्नमनुत्तमम् ॥	SV-01-05-012-002c
महौघबलमश्वानां दिव्यं जववतां वरम् ।	SV-01-05-012-003a
श्रीमन्तमजरं दिव्यं सर्वलक्षणलक्षितम् ॥	SV-01-05-012-003c
शौनकः	SV-01-05-012-004
कथं तदमृतं देवैर् मथितं क्क च शंस मे ।	SV-01-05-012-004a
यत्र जज्ञे महावीर्यः सोऽश्वराजो महाद्युतिः ॥	SV-01-05-012-004c
सूतः-	SV-01-05-012-005
ज्वलन्तमचलं मेरुं तेजोराशिमनुत्तमम् ।	SV-01-05-012-005a
आक्षिपन्तं प्रभां भानोः स्वशृङ्गैः काञ्चनोज्ज्वलैः ॥	SV-01-05-012-005c
कञ्चनाभरणं चित्रं देवगन्धर्वसेवितम् ।	SV-01-05-012-006a
अप्रमेयमनाधृष्यं अधर्मबहुलैर्जनैः ॥	SV-01-05-012-006c
व्यालैराचरितं घोरैर् दिव्यौषधिविदीपितम् ।	SV-01-05-012-007a
नाकमावृत्य तिष्ठन्तम् उच्छ्रयेण महागिरिम् ॥	SV-01-05-012-007c
अगम्यं मनसाप्यन्यैर् नदीवृक्षगणान्वितम् ।	SV-01-05-012-008a
नानापतगसङ्घैश्च नादितं सुमनोहरैः ॥	SV-01-05-012-008c
तस्य पृष्ठं समारुह्य बहुरत्नाचितं शुभम् ।	SV-01-05-012-009a
अनन्तकल्पमद्वन्द्वं सुराः सर्वे महौजसः ॥	SV-01-05-012-009c
ते मन्त्रयितुमारब्धास् तत्रासीना दिवौकसः ।	SV-01-05-012-010a
अमृतार्थे समागम्य सर्वे चन्द्रपुरोगमाः ॥	SV-01-05-012-010c
तत्र नारायणो देवो ब्रह्माणमिदमब्रवीत् ।	SV-01-05-012-011a
चिन्तयत्सु सुरेष्वेवं मन्त्रयत्सु च सर्वशः ॥	SV-01-05-012-011c
देवैरसुरसङ्घैश्च मथ्यतां कलशोदधिः ।	SV-01-05-012-012a
भविष्यत्यमृतं तत्र मथ्यमाने महोदधौ ॥	SV-01-05-012-012c
सर्वोषधीः समावाप्य सर्वरत्नानि चैव ह ।	SV-01-05-012-013a
मन्थध्वमुदधिं देवा वेत्स्यध्वममृतं ततः ॥ ॥	SV-01-05-012-013c
	
	
	
	
	
	
	
	
	
	
	
	
	
अध्यायः 013	
	
सूतः-	SV-01-05-013-001
ततोऽभ्रशिखराकारैर् गिरिशृङ्गैरलंकृतम् ।	SV-01-05-013-001a
मन्दरं पर्वतवरं लताजालसमावृतम् ॥	SV-01-05-013-001c
नानाविहङ्गसङ्घुष्टं नानाव्यालसमाकुलम् ।	SV-01-05-013-002a
किन्नरैरप्सरोभिश्च देवैरपि च शोभितम् ॥	SV-01-05-013-002c
एकादश सहस्राणि योजनानां समुच्छ्रितम् ।	SV-01-05-013-003a
अधोभूमेः सहस्रेषु तावत्स्वेव प्रतिष्ठितम् ॥	SV-01-05-013-003c
समुद्धर्तुं न शक्ता वै सर्वे देवगणास्तदा ।	SV-01-05-013-004a
विष्णुमासीनमभ्येत्य ब्रह्माणं चेदमब्रुवन् ॥	SV-01-05-013-004c
भवन्तावत्र कुरुतां बुद्धिं नैश्श्रेयसीं पराम् ।	SV-01-05-013-005a
मन्दरोद्धरणे यत्नः क्रियतां तु हिताय नः ॥	SV-01-05-013-005c
तथेति चाब्रवीद्विष्णुर् ब्रह्मणा सह भार्गव ।	SV-01-05-013-006a
अचोदयदमेयात्मा फणीन्द्रं पद्मलोचनः ॥	SV-01-05-013-006c
ततोऽनन्तः समुत्थाय ब्रह्मणा परिचोदितः ।	SV-01-05-013-007a
नारायणेन चाप्युक्तस् तस्मिन्कर्मणि वीर्यवान् ॥	SV-01-05-013-007c
अथ पर्वतराजानं तमनन्तो महाबलः ।	SV-01-05-013-008a
उज्जहार बलाद्ब्रह्मन् सवनं सवनौकसम् ॥	SV-01-05-013-008c
ततस्तेन सुराः सार्धं समुद्रमुपतस्थिरे ।	SV-01-05-013-009a
तमूचुरमृतार्थे वै निर्मथिष्यामते जलम् ॥	SV-01-05-013-009c
अपाम्पतिरथोवाच ममाप्यंशो भवेत्ततः ।	SV-01-05-013-010a
सोढाऽस्मि विपुलं मर्दं मन्दरभ्रमणादिह ॥	SV-01-05-013-010c
ऊचुश्च कूर्मराजानं अकूपारे सुरासुराः ।	SV-01-05-013-011a
गिरेरधिष्ठानमस्य भवान्भवितुमर्हति ॥	SV-01-05-013-011c
कूर्मेण तु तथेत्युक्ते पृष्ठे तस्य समर्पितः ।	SV-01-05-013-012a
स शैलंस्तस्य चाग्रं वै वज्रेणेन्द्रोऽप्यपीडयत् ॥	SV-01-05-013-012c
मन्थानं मन्दरं कृत्वा ततो योक्रं च वासुकिम् ।	SV-01-05-013-013a
देवा मथितुमारब्धाः समुद्रं निधिमम्भसाम् ।	SV-01-05-013-013c
अमृतार्थं पुरा ब्रह्मन् सहिता दैत्यदानवै ॥	SV-01-05-013-014a
एकमञ्चमुपाश्लिष्टा नागराज्ञो महाबलाः ॥	SV-01-05-013-014c
विबुधाः सहिताः सर्वे यतः पुच्छं ततः स्थिताः ।	SV-01-05-013-015a
वासुकेरग्रमाश्लिष्टा नागराज्ञो महासुराः ॥	SV-01-05-013-015c
शिर उद्यम्य नागस्य पुनः पुनरवाक्षिपन् ।	SV-01-05-013-016a
अनन्तो भगवान्देवो यतो नारायणः स्थितः ॥	SV-01-05-013-016c
वासुकेरथ नागस्य सहसा क्षिप्यतोऽसुरैः ।	SV-01-05-013-017a
सधूमाश्चार्चिषो बह्नेर् निष्पेतुरसकृन्मुखात् ॥	SV-01-05-013-017c
वासुकेर्मथ्यमानस्य निस्सृतेन विषेण च ।	SV-01-05-013-018a
अभवन्मिश्रितं तोयं तदा भार्गवनन्दन ॥	SV-01-05-013-018c
मथनान्मन्दरेणाथ देवदानवबाहुभिः ।	SV-01-05-013-019a
विषं तीक्ष्णं समुद्भूतं हालाहलमिति श्रुतम् ॥	SV-01-05-013-019c
देवाश्च दानवाश्चैव दग्धास्तेन विषेण ह ।	SV-01-05-013-020a
अपाक्रामंस्ततो भीत्या विषादमगमंस्तदा ॥	SV-01-05-013-020c
ब्रह्माणमब्रुवन्देवाः समेत्य मुनिपुङ्गवैः ।	SV-01-05-013-021a
मथ्यमानेऽमृते जातं विषं कालानलप्रभम् ॥	SV-01-05-013-021c
तेनैव तापिता लोकास् तत्र प्रतिकुरुष्व ह ।	SV-01-05-013-022a
एवमुक्तस्तदा ब्रह्मा दध्यौ लोकेश्वरं हरम् ॥	SV-01-05-013-022c
त्र्यक्षं त्रिशूलिनं रुद्रं देवदेवमुमापतिम् ।	SV-01-05-013-023a
तदाऽथ चिन्तितो देवस् तज्ज्ञात्वा द्रुतमाययौ ॥	SV-01-05-013-023c
तस्याथ देवस्तत्सर्वं  आचचक्षे प्रजापतिः ।	SV-01-05-013-024a
तच्छ्रुत्वा दवेदेवेशो लोकस्यास्य हितेप्सया ॥	SV-01-05-013-024c
अपिबत्तद्विषं रुद्रः कालानलसमप्रभम् ।	SV-01-05-013-025a
कण्ठे निहितवान्देवो देवानां हितकाम्यया ॥	SV-01-05-013-025c
यस्मात्तु नीलता कण्ठे नीलकण्ठस्ततः स्मृतः ।	SV-01-05-013-026a
पीतमात्रे विषे तत्र रुद्रेणामिततेजसा ॥	SV-01-05-013-026c
देवाः प्रीताः पुनर्जग्मुश् चक्रुर्वै कर्म तत्तथा ।	SV-01-05-013-027a
मथ्यमानेऽमृतस्यार्थे भूयो वै देवदानवैः ॥	SV-01-05-013-027c
वासुकेरथ नागस्य सहसा क्षिप्यतस्तु तै ।	SV-01-05-013-028a
सधूमाः सार्चिषो वाता निष्पेतुरसकृन्मुखात् ॥	SV-01-05-013-028c
ते धूमसङ्घास्सम्भूताः महामेघाः सविद्युतः ।	SV-01-05-013-029a
अभ्यवर्षन्सुरगणाञ् श्रमसन्तापकर्शितान् ॥	SV-01-05-013-029c
तस्माच्च गिरिकूटाग्रात् प्रच्युताः पुष्पवृष्टयः ।	SV-01-05-013-030a
ततः सुरगणान्माल्यैः सर्वतः समवाकिरन् ॥	SV-01-05-013-030c
धूमो बभूवात्र महान् घोषो मेघरवोपमः ।	SV-01-05-013-031a
उदधेर्मथ्यमानस्य मन्दरेण सुरासुरैः ॥	SV-01-05-013-031c
तत्र नानाजलचरा विनिर्धूता महाद्रिणा ।	SV-01-05-013-032a
विलयं समुपाजग्मुः शतशो लवणाम्भसि ॥	SV-01-05-013-032c
वारुणानि च भूतानि विविधानि महीधरः ।	SV-01-05-013-033a
पातालतलवासीनि विलयं समुपानयत् ॥	SV-01-05-013-033c
तस्मिंश्च भ्राम्यमाणेऽद्रौ संघृष्यन्तः परस्परम् ।	SV-01-05-013-034a
न्यपतन्पतगोपेताः पर्वताग्रान्महाद्रुमाः ॥	SV-01-05-013-034c
तेषां सङ्घर्षजश्चाग्निर् अर्चिर्भिः प्रज्वलन्बहुः ।	SV-01-05-013-035a
विद्युद्भिरिव नीलाभ्रं आवृणोन्मन्दरं गिरिम् ॥	SV-01-05-013-035c
ददाह कुञ्जरांश्चैव सिंहांश्चान्यान् सहस्रशः ।	SV-01-05-013-036a
विगतासूनि सत्वानि सर्वाणि विविधानि च ॥	SV-01-05-013-036c
तमग्निममरश्रेष्ठः प्रदहन्तमितस्ततः ।	SV-01-05-013-037a
वारिणा मेघजेनेन्द्रः शमयामास सर्वतः ॥	SV-01-05-013-037c
ततो नानारसास्तत्र सुस्रुवुः सागराम्भसि ।	SV-01-05-013-038a
ततो द्रुमाणां निर्यासा बहवश्चौषधीरसाः ॥	SV-01-05-013-038c
तेषाममृतवीर्याणां रसानां तेजसैव च ।	SV-01-05-013-039a
अमरत्वं सुरा जग्मुः काञ्चनस्य च निस्स्रवात् ॥	SV-01-05-013-039c
अथ तस्य समुद्रस्य सञ्जातमुदकं पयः ।	SV-01-05-013-040a
रसोत्तरैर्विमिश्रं च ततः क्षीरादभूद्धृतम् ॥	SV-01-05-013-040c
ततो ब्रह्माणमासीनं देवा वरदमब्रुवन् ।	SV-01-05-013-041a
श्रान्ताः स्म सुभृशं ब्रह्मन् नोद्भवत्यमृतं च तत् ॥	SV-01-05-013-041c
ऋते नारायणं देवं दैत्या नागोत्तमास्तथा ।	SV-01-05-013-042a
चिरारब्धमिदं चापि सागरस्यापि मन्थनम् ॥	SV-01-05-013-042c
ततो नारायणं देवं ब्रह्मा वचनमब्रवीत् ।	SV-01-05-013-043a
विधत्स्वैषां बलं विष्णो भवानत्र परायणम् ॥	SV-01-05-013-043c
श्रीभगवान् ।	SV-01-05-013-044
बलं ददामि सर्वेषां कर्मैतद्ये समास्थिताः ।	SV-01-05-013-044a
क्षोभ्यतां कलशः सर्वैर् मन्दरः परिवर्त्यताम् ॥	SV-01-05-013-044c
सूत-	SV-01-05-013-045
नारायणवचः श्रुत्वा बलिनस्ते महोदधेः ।	SV-01-05-013-045a
तत्पयः सहिता भूयश् चक्रिरे भृशमाकुलम् ।	SV-01-05-013-045c
तत्र पूर्वं विषं जातं तद्ब्रह्मवचनाच्छिवः ॥	SV-01-05-013-045e
प्राग्रसल्लोकरक्षार्थं ततो ज्येष्ठा समुत्थिता ।	SV-01-05-013-046c
कृष्णम्बरधरा देवी सर्वाभरणभूषिता ॥	SV-01-05-013-046c
ततः शतसहस्रांशुसमानइव सागरात् ।	SV-01-05-013-047a
प्रसन्नात्मा समुत्पन्नः सोमः शीतांशुरुज्ज्वलः ॥	SV-01-05-013-047c
श्रीरनन्तरमुत्पन्ना घृतात्पाण्डुरवासिनी ।	SV-01-05-013-048a
सुरा देवी समुत्पन्ना तुरगः पाण्डुरस्तथा ॥	SV-01-05-013-048c
कौस्तुभश्च मणिर्दिव्य उत्पन्नोऽमृतसम्भवः ।	SV-01-05-013-049a
मरीचिविकचः श्रीमान् स च नारायणं गतः ॥	SV-01-05-013-049c
पारिजातश्च तत्रैव सुरभिश्च महामुने ।	SV-01-05-013-050a
जातौ तौ च महाब्रह्मन् सर्वकामफलप्रदौ ॥	SV-01-05-013-050c
ततो जज्ञे महाकायश्चतुर्दन्तो महागजः ।	SV-01-05-013-051a
विषं ज्येष्ठा च सोमश्च श्रीः सुरा तुरगस्था ॥	SV-01-05-013-051c
कपिला कामवृक्षश्च कौस्तुभश्च महागजः ।	SV-01-05-013-052a
यतो देवास्ततो जग्मुर् आदित्यपथमाश्रिताः ॥	SV-01-05-013-052c
धन्वन्तरिस्तदाव देवो वपुष्मानुदतिष्ठत ।	SV-01-05-013-053a
श्वेतं कमण्डलुं बिभ्रद अमृतं यत्र तिष्ठति ॥	SV-01-05-013-053c
एतदत्यद्भुतं दृष्ट्वा दानवानां समुत्थितः ।	SV-01-05-013-054a
अमृतार्थे महान्नादो ममेदमिति जल्पताम् ॥	SV-01-05-013-054c
ततो नारायणो मायां आस्थितो मोहिनीं  प्रभुः ।	SV-01-05-013-055a
स्त्रीरूपमद्भुतं कृत्वा दानवानभिसंश्रितः ॥	SV-01-05-013-055c
ततस्तदमृतं तस्यै ददुस्ते मूढचेतसः ।	SV-01-05-013-056a
स्त्रियै दानवदैतेयाः सर्वे तद्गतमानसाः ॥	SV-01-05-013-056c
सा तु नारायणी माया धारयन्ती कमण्डलुम् ।	SV-01-05-013-057a
आस्यमानेषु देवेषु पङ्क्त्या च सह दानवैः ॥	SV-01-05-013-057c
देवानपाययद्देवी न दैत्यांस्ते च चुक्रुशुः ॥ ॥	SV-01-05-013-058ac
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 014	
	
सूत-	SV-01-05-014-001
अथावरणमुख्यानि नानाप्रहरणानि च ।	SV-01-05-014-001a
प्रगृह्याभ्यद्रवन्देवान् सहिता दैत्यदानवाः ॥	SV-01-05-014-001c
ततस्तदमृतं देवो विष्णुरादाय वीर्यवान् ।	SV-01-05-014-002a
जगाम दानवेन्द्रेभ्यो नरेण सहितः प्रभुः ॥	SV-01-05-014-002c
ततो देवगणाः सर्वे पपुस्तदमृतं तदा ।	SV-01-05-014-003a
विष्णोः सकाशात्सम्प्राप्य सम्भ्रमे तुमुले सति ॥	SV-01-05-014-003c
पाययत्यमृतं देवान् हरौ बाहुबलेन च ।	SV-01-05-014-004a
निरोधयति चापेन दूरीकृत्य धनुर्धरान् ।	SV-01-05-014-004c
ततः पिबत्सु तत्काले देवेष्वमृतमुत्तमम् ।	SV-01-05-014-005a
राहुर्विबुधरूपेण दानवः प्रापिबत्तदा ॥	SV-01-05-014-005c
तस्य कण्ठमनुप्राप्ते दानवस्यामृते तदा ।	SV-01-05-014-006a
आख्यातं चन्द्रसूर्याभ्यां सुराणां हितकाम्यया ॥	SV-01-05-014-006c
ततो भगवता तस्य शिरश्छिन्नमलङ्कृतम् ।	SV-01-05-014-007a
चक्रायुधेन चक्रेण पिबतोऽमृतमोजसा ॥	SV-01-05-014-007c
तच्छैलशृङ्गप्रतिमं  दानवस्य शिरो महत् ।	SV-01-05-014-008a
चक्रेणोत्कृत्तमपतच् चालयद्वसुधातलम् ॥	SV-01-05-014-008c
ततो वैरविनिर्बद्धः कृतो राहुर्मुखेन वै ।	SV-01-05-014-009a
शाश्वतश्चन्द्रसूर्याभ्यां ग्रसतेऽद्यापि चैव तौ ॥	SV-01-05-014-009c
विहाय भगवांश्चापि स्त्रीरूपमतुलं हरिः ।	SV-01-05-014-010a
नानाप्रहरणै दीप्तैर् दानवान्समकम्पयत् ॥	SV-01-05-014-010c
ततः प्रवृत्तः सङ्ग्रामः समीपे लवणाम्भसः ।	SV-01-05-014-011a
सुराणामसुराणां च स सुघोरतरो महान् ॥	SV-01-05-014-011c
प्रासास्सुविपुलास्तीक्ष्णा न्यपतन्त सहस्रशः ।	SV-01-05-014-012a
तोमराश्च सुतीक्ष्णाग्राः शस्त्राणि विविधानि च ॥	SV-01-05-014-012c
ततोऽसुराश्चक्रभिन्ना वमन्तो रुधिरं बहु ।	SV-01-05-014-013a
असिशक्तिगदारुग्णा निपेतुर्धरणीतले ॥	SV-01-05-014-013c
छिन्नानि पट्टिशैश्चापि शिरांसि युधि दारुणैः ।	SV-01-05-014-014a
तप्तकाञ्चनमाल्यानि निपेतुरनिशं तदा ॥	SV-01-05-014-014c
रुधिरेणानुलिप्ताङ्गा निहताश्च महासुराः ।	SV-01-05-014-015a
अद्रीणामिव कूटानि धातुरक्तानि शेरते ॥	SV-01-05-014-015c
ततो हलहलाशब्दः सम्बभूव समन्ततः ।	SV-01-05-014-016a
हाहाकारः सम्बभूव तत्र तत्र समन्ततः ॥	SV-01-05-014-016c
अन्योन्यं छिन्दतां शस्त्रैर् आदित्ये लोहितायति ।	SV-01-05-014-017a
परिघैश्चायसैः पीनैस् सन्निकृष्टे च मुष्टिभिः ॥	SV-01-05-014-017c
निघ्नतां समरेऽन्योन्यं शब्दो दिवमिवास्पृशत् ।	SV-01-05-014-018a
छिन्धि भिन्धि प्रधाव त्वं पातयाभिसरेति च ॥	SV-01-05-014-018c
व्यश्रूयन्त महाघोराः शब्दास्तत्र समन्ततः ।	SV-01-05-014-019a
एवं सुतुमुले युद्धे वर्तमाने भयावहे ॥	SV-01-05-014-019c
नरनारायणौ देवौ समाजग्मतुराहवम् ।	SV-01-05-014-020a
तत्र दिव्यं धनुर्दृष्ट्वा नरस्य भगवानपि ।	SV-01-05-014-020c
चिन्तयामास तच्चक्रं विष्णुर्दानवसूदनम् ॥	SV-01-05-014-020e
ततोऽम्बराच्चिन्तितमात्रमागतं महाप्रभं चक्रममित्रतापनम् ।	SV-01-05-014-021a
विभावसोस्तुल्यमकुण्ठमण्डलं सुदर्शनं भीममजेयमुत्तमम् ॥	SV-01-05-014-021c
तदागतं ज्वलितहुताशनप्रभं भयङ्करं करिकरबाहुरच्युतः ।	SV-01-05-014-022a
मुमोच वै विपुलमुदग्रतेजवन् महाप्रभं परनगरावदारणम् ॥	SV-01-05-014-022c
तदन्तकं ज्वलितहुताशनप्रभं पुनःपुनर्न्यपतत वेगवत्तदा ।	SV-01-05-014-023a
व्यदारयद्दितिदनुजान्सहस्रशः करेरितं पुरुषवरेण संयुगे ॥	SV-01-05-014-023c
दहत्क्कचिज्ज्वलन इवावलेलिहत् प्रसह्य तानसुरगणान्न्यकृन्तत ।	SV-01-05-014-024a
प्रचोदितं वियति मुहुः क्षितौ तदा पपौ रणे रुधिरमथो पिशाचवत् ॥	SV-01-05-014-024c
अथासुरा गिरिभिरदीनमानसा मुहुर्मुहुः सुरगणमर्दयंस्तदा ।	SV-01-05-014-025a
महाबला विगलितमेघवर्चसः सहस्रशो गगनमभिप्रविश्य ते ॥	SV-01-05-014-025c
अथाम्बराद्भयजननाः प्रपेदिरे सपादपा बहुविधा मेघरूपिणः ।	SV-01-05-014-026a
महाद्रयः पविगलिताग्रसानवः परस्परं द्रुतमभिहत्य सस्वनाः ॥	SV-01-05-014-026c
ततो धरा प्रविचलिता सकानना महाद्रिपाताभिहता समन्ततः ।	SV-01-05-014-027a
परस्परं भृशमभिगर्जतां मुहू रणाजिरे ध्वनिरनिशं प्रवर्तते ॥	SV-01-05-014-027c
नरस्ततो वरकनकाग्रभूषणैर् महेषुभिः पवनपथं समावृणोत् ।	SV-01-05-014-028a
विदारयन्गिरिशिखराणि पत्रिभिर् महाभयेऽसुरगणविग्रहे तदा ॥	SV-01-05-014-028c
ततो महीं लवणजलं च सागरं महासुराः प्रविविशुरर्दिताः शरैः ।	SV-01-05-014-029a
वियद्गतं ज्वलितहुताशनप्रभं सुदर्शनं परिकुपितं निशाम्य च ॥	SV-01-05-014-029c
ततः सुरैर्विजयमवाप्य मन्दरः स्वमेव देशं गमितः सुपूजितः ।	SV-01-05-014-030a
विनाद्य खं दिवमपि चैव सर्वशस्ततो गताः सलिलधरा यथागतम् ॥	SV-01-05-014-030c
ततोऽमृतं सुनिहितमेव चक्रिरे सुराः पुरां मुदमधिगम्य पुष्कलाम् ।	SV-01-05-014-031a
ददुश्च तं निधिममृतस्य रक्षितुं किरीटिने बलिभिरथामरैः सह ॥ ॥	SV-01-05-014-031c
	
	
	
	
	
	
	
	
	
	
	
	
	
	
अध्यायः 015	
	
सूतः-	SV-01-05-015-001
एतत्ते सर्वमाख्यातममृतं मथितं यथा ।	SV-01-05-015-001a
यत्र सोऽश्वः समुत्पन्नः श्रीमानतुलविक्रमः ॥	SV-01-05-015-001c
तं निशम्य तदा कद्रूर् विनतामिदमब्रवीत् ।	SV-01-05-015-002a
उच्चैःश्रवास्तु किंवर्णो जानीहि ब्रूहि मा चिरम् ॥	SV-01-05-015-002c
विनता-	SV-01-05-015-003
श्वेत एवाश्वराजोऽयं किं वा त्वं मन्यसे शुभे ।	SV-01-05-015-003a
ब्रूहि वर्णं त्वमप्यस्य ततोऽत्र विपणावहे ॥	SV-01-05-015-003c
कद्रूः-	SV-01-05-015-004
कृष्णवालमहं मन्ये हयमेतं सुमध्यते ।	SV-01-05-015-004a
एहि सार्धं मया पश्य दासभावाय भामिनि ॥	SV-01-05-015-004c
सूतः-	SV-01-05-015-005
एवं तु समयं कृत्वा दासभावाय ते मिथः ।	SV-01-05-015-005a
जग्मतुः स्वगृहानेव श्वो द्रक्ष्याव इति स्म ह ॥	SV-01-05-015-005c
तत्र पुत्रसहस्रं तत् कद्रूर्जिह्मं चिकीर्षती ।	SV-01-05-015-006a
आज्ञापयामास तदा वाला भूत्वाऽञ्जनप्रभाः ॥	SV-01-05-015-006c
प्रविशध्वं हयं क्षिप्रं दासी न स्यामहं यथा ।	SV-01-05-015-007a
तद्वाक्यं नान्वमन्यन्त ताञ्शशाप भुजङ्गमान् ॥	SV-01-05-015-007c
सर्पसत्रे वर्तमाने पावको वः प्रधक्ष्यति ।	SV-01-05-015-008a
जनमेजयस्य राजर्षेः पाण्डवेयस्य धीमतः ॥	SV-01-05-015-008c
शापमेनं तु शुश्राव स्वयमेव पितामहः ।	SV-01-05-015-009a
अतिक्रूरं समुद्विष्टं कद्र्वा दैवादतीव हि ॥	SV-01-05-015-009c
सार्धं देवगणैः सर्वैर् वचनं चान्वमोदत ।	SV-01-05-015-010a
बहुत्वं प्रेक्ष्य सर्पाणां प्रजानां हितकाम्यया ॥	SV-01-05-015-010c
उग्रवीर्यविषा ह्येते दन्दशूका महाबलाः ।	SV-01-05-015-011a
तेषां तीक्ष्णविषत्वाद्धि प्रजानां च हिताय वै ।	SV-01-05-015-011c
प्रादाद्विषहणीं विद्यां कश्यपाय महात्मने ॥	SV-01-05-015-011e
एवं शप्तेषु नागेषु कद्र्वा च द्विजसत्तम ।	SV-01-05-015-012a
उद्विग्नः शापतस्तस्याः कद्रूं कर्कोटकोऽब्रवीत् ॥	SV-01-05-015-012c
मातरं परमप्रीतस् तथा भुजगसत्तमः ।	SV-01-05-015-013a
आविश्य वाजिनं मुख्यं वालो भूत्वाऽञ्जनप्रभः ॥	SV-01-05-015-013c
दर्शयिष्यामि तत्राहमात्मानं काममाश्वस ।	SV-01-05-015-014a
एवमस्त्विति सा पुत्रं प्रत्युवाच यशस्विनी ॥ ॥	SV-01-05-015-014c
	
	
	
	
	
	
	
	
	
	
	
अध्यायः 016	
	
सूतः-	SV-01-05-016-001
ततो रजन्यां व्युष्टायां प्रभात उदिते रवौ ।	SV-01-05-016-001a
कद्रूश्च विनता चैव भगिन्यौ ते तपोधन ॥	SV-01-05-016-001c
अमर्षिते सुसंरब्धे दास्ये कृतपणे तदा ।	SV-01-05-016-002a
जग्मतुस्तुरगं द्रष्टुं उच्चैश्श्रवसमन्तिकात् ।	SV-01-05-016-002c
ददृशाते उभे तत्र समुद्रं निधिमम्भसाम् ॥	SV-01-05-016-002e
तिमिङ्गिलझषाकीर्णं मकरैरावृतं तथा ।	SV-01-05-016-003a
सत्वैश्च बहुसाहस्रैर् नानारूपैः समावृतम् ॥	SV-01-05-016-003c
उग्रैर्नित्यमनाधृष्यं कूर्मग्राहसमाकुलम्  ।	SV-01-05-016-004a
आकरं सर्वरत्नानामालयं वरुणस्य च ॥	SV-01-05-016-004c
नागानामालयं रम्यमुत्तमं सरितां पतिम् ।	SV-01-05-016-005a
पातालज्वलनावासमसुराणां च बान्धवम् ॥	SV-01-05-016-005c
भयङ्कराणां सत्त्वानां पयसां निधिमद्भुतम् ॥	SV-01-05-016-006ac
शुभ्रं दिव्यममर्त्यानाममृतस्याकरं परम् ।	SV-01-05-016-007a
अप्रमेयमचिन्त्यं च सुपुण्यजलमद्भुतम् ॥	SV-01-05-016-007c
घोरं जलचराकीर्णं रौद्रं भैरवनिस्वनम् ।	SV-01-05-016-008a
गम्भीरावर्तसलिलं सर्वभूतभयङ्करम् ॥	SV-01-05-016-008c
वेलालोलानिलबलक्षोभवेगसमुत्थितैः ।	SV-01-05-016-009a
वीचीहस्तैः प्रचलितैर् नृत्यन्तमिव सर्वतः ॥	SV-01-05-016-009c
चन्द्रवृद्धिक्षयवशाद् उत्थितोर्मि दुरासदम् ।	SV-01-05-016-010a
पाञ्चजन्यस्य जननं रत्नाकरमनुत्तमम् ॥	SV-01-05-016-010c
गां विन्दता भगवता गोविन्देनामितौजसा ।	SV-01-05-016-011a
वराहरूपिणा चान्तर् विक्षोभितजलाविलम् ॥	SV-01-05-016-011c
ब्रह्मर्षिणा च तपता वर्षाणां शतमत्रिणा ।	SV-01-05-016-012a
अनासादितगाधं च पातालतलमव्ययम् ॥	SV-01-05-016-012c
अध्यात्मयोगनिद्रां च पद्मनाभस्य सेवतः ।	SV-01-05-016-013a
युगान्तकालशयनं विष्णोरमिततेजसः ॥	SV-01-05-016-013c
बडवामुखदीप्ताग्नेस् तोयहव्यप्रदं शुभम् ।	SV-01-05-016-014a
अगाधतलविस्तीर्णमप्रमेयं सरित्पतिम् ॥	SV-01-05-016-014c
महानदीभिर्बह्वीभिः स्पर्धयेव सहस्रशः ।	SV-01-05-016-015a
अभिसार्यमाणमनिशं तत्र तत्र समन्ततः ॥	SV-01-05-016-015c
गम्भीरं तिमिमकरोग्रसङ्कुलं तं गर्जन्तं जलचररावनादितैस्तैः ।	SV-01-05-016-016a
विस्तीर्णं ददृशतुरम्बरप्रकाशं तेऽगाधं निधिमुरुमम्भसामपारम् ॥ 	SV-01-05-016-016c
इत्येवं झषमकरोर्मिसङ्कुलं तं गम्भीरं विकसितमम्बरप्रकाशम् ।	SV-01-05-016-017a
पातालज्वलनशिखाविदीपितान्तं पश्यन्तौ द्रुतममिपेततुस्तदानीम् ॥	SV-01-05-016-017c
	
	
	
	
	
	
	
	
	
	
	
अध्यायः 017	
	
सूतः	SV-01-05-017-001
तं समुद्रमतिक्रम्य कद्रूर्विनतया सह ।	SV-01-05-017-001a
न्यपतत्तुरगाभ्याशे नचिरादिव शीघ्रगा ॥	SV-01-05-017-001c
निशाम्य च बहून्वालान् कृष्णान्पुच्छमुपाश्रितान् ।	SV-01-05-017-002a
विषण्णवदनां कद्रूर् नतां दास्ये न्ययोजयत् ॥	SV-01-05-017-002c
ततः सा विनता तस्मिन् पणिते वै पराजिता ।	SV-01-05-017-003a
अभवद्दुःखसन्तप्ता दासीभावे नियोजिता ॥	SV-01-05-017-003c
एतस्मिन्नन्तरे चैव गरुडः काल आगते ।	SV-01-05-017-004a
विना मात्रा महातेजा विदार्याण्डमजायत ॥	SV-01-05-017-004c
अग्निराशिरिवोद्भासन् समिद्धोऽतिभयङ्करः ।	SV-01-05-017-005a
प्रवृद्धः स महापक्षी महाकायो नभोगतः ॥	SV-01-05-017-005c
तं दृष्ट्वा शरणं जग्मुः प्रजाः सर्वा विभावसुम् ।	SV-01-05-017-006a
प्रणिपत्याव्रुबंश्चैनं आसीनं विश्वरूपिणम् ॥	SV-01-05-017-006c
मा त्वमग्ने प्रवर्धिष्ठाः कच्चिन्नो न दिधक्षसि ।	SV-01-05-017-007a
असौ हि राशिः सुमहान् समिद्धस्तव सर्पति ॥	SV-01-05-017-007c
अग्नि-	SV-01-05-017-008
नैतदेवं यथा यूयं मन्यध्वमसुरार्दनाः ।	SV-01-05-017-008a
गरुडो बलवानेष मम तुल्यः स्वतेजसा ॥	SV-01-05-017-008c
सूत-	SV-01-05-017-009
एवमुक्तास्तदा देवा गरुडं वाग्भिरस्तुवन् ।	SV-01-05-017-009a
अदूरादभ्युपेत्यैनं देवाः सर्षिगणास्तदा ॥	SV-01-05-017-009c
देवाः-	SV-01-05-017-010
त्वमृषिस्त्वं महाभागस् त्वं देवः पतगेश्वरः ।	SV-01-05-017-010a
त्वं प्रभुस्तपनप्रख्यः परमेष्ठी प्रजापतिः ॥	SV-01-05-017-010c
त्वमिन्द्रस्त्वं हयमुखस् त्वं शर्वस्त्वं जगत्पतिः ।	SV-01-05-017-011a
त्वं मुखं पद्मजो विप्रस् त्वमग्निः पवनस्तथा ॥	SV-01-05-017-011c
त्वं विधाता च धाता च त्वं विष्णुः सुरसत्तमः ।	SV-01-05-017-012a
त्वं महानभिभूः शश्वद् अमृतं त्वं महद्यशः ॥	SV-01-05-017-012c
त्वं प्रभास्त्वमभिप्रेतस् त्वं नस्त्राणमनुत्तमम् ।	SV-01-05-017-013a
त्वं गतिः सततं भक्तान् कथं नः प्राप्नुयाद्भयम् ॥	SV-01-05-017-013c
बलोत्तमः साधुरदीनसत्त्वः समृद्धिमान्दुष्प्रसहस्त्वमेव ।	SV-01-05-017-014a
तव श्रुतं सर्वमहीनकीर्तेर् अनागतं चोपगतं च सर्वम् ॥	SV-01-05-017-014c
त्वमुत्तमः सर्वमिदं चराचरं गभस्तिभिर्भासि दिवाकरो यथा ।	SV-01-05-017-015a
समाक्षिपन्भानुमतः प्रभां मुहुस् त्वमन्तकः सर्वमिदं ध्रुवाध्रुवम् ॥	SV-01-05-017-015c
दिवाकरः परिकुपितो यथा दहेत् प्रजास्तथा दहसि हुताशनप्रभ ।	SV-01-05-017-016a
भयङ्करः प्रलय इवाग्निरुत्थितो विनाशयन् युगपरिवर्तनान्तकृत् ॥	SV-01-05-017-016c
खगेश्वरं शरणमुपस्थिता वयं महौजसं वितिमिरमभ्रगोचरम् ।	SV-01-05-017-017a
महाबलं गरुडमुपेत्य खेचरं परावरं वरदमजेयविक्रमम् ॥	SV-01-05-017-017c
	
सूतः-	SV-01-05-017-018
एवं स्तुतः सुपर्णस्तु देवैः सर्षिगणैस्तदा ।	SV-01-05-017-018a
तेजसः प्रतिसंहारमात्मनस्तु चकार ह ॥ ॥	SV-01-05-017-018c
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 018	
	
सूतः	SV-01-05-018-001
ततः कामगमः पक्षी महावीर्यो महाबलः ।	SV-01-05-018-001a
अरुणं चात्मनः पृष्ठमुपारोप्य पितुर्गृहात् ॥	SV-01-05-018-001c
मातुरन्तिकमागच्छत् परं तीरं महोदधेः । 	SV-01-05-018-002a
यत्र सा विनता तस्मिन् पणिते वै पराजिता ।	SV-01-05-018-002c
अतीव दुःखसन्तप्ता दासभावमुपागता ॥	SV-01-05-018-002e
ततः कदाचिद्विनतां प्रवणां पुत्रसन्निधौ ।	SV-01-05-018-003a
काल आहूय वचनं कद्रूरिदमभाषत ॥	SV-01-05-018-003c
नागानामालयं भद्रे सुरम्यं रमणीयकम् ।	SV-01-05-018-004a
समुद्रकुक्षावेकान्ते तत्र मां विनते वह ॥	SV-01-05-018-004c
ततः सुपर्णमाता तां आवहत्सर्पमातरम् ।	SV-01-05-018-005a
पन्नगान्गरुडश्चापि मातुर्वचनचोदितः ॥	SV-01-05-018-005c
स सूर्यमभितोऽगच्छद् वैनतेयो विहङ्गमः ।	SV-01-05-018-006a
सूर्यरश्मिपरीताश्च मूर्च्छिताः पन्नगाऽभवन् ॥	SV-01-05-018-006c
तदवस्थान्सुतान्दृष्ट्वा कद्गूः शक्रमथास्तुवत् ॥	SV-01-05-018-007ac
कद्रूः-	SV-01-05-018-008
नमस्ते देवदेवेश नमस्ते बलसूदन ।	SV-01-05-018-008a
नमुचिन्न नमस्तेऽस्तु सहस्राक्ष शचीपते ॥	SV-01-05-018-008c
सर्पाणां सूर्यतप्तानां वारिणा त्वं प्लवो भव ।	SV-01-05-018-009a
त्वमेव परमं त्राणमस्माकममरोत्तम ॥	SV-01-05-018-009c
ईशो ह्यसि पयः स्रष्टुं त्वं ह्यनल्पं पुरन्दर ।	SV-01-05-018-010a
त्वमेव मेघस्त्वं वायुस् त्वमग्निर्विद्युतोऽम्बरे ॥	SV-01-05-018-010c
त्वमभ्रघनिविक्षेप्ता त्वामेवाहुर्धनं पुनः ॥	SV-01-05-018-011ac
त्वं वज्रमतुलं घोरं घोषवांस्त्वं वलाहकः ।	SV-01-05-018-012a
स्रष्टा त्वमेव लोकानां संहर्ता चापराजितः ॥	SV-01-05-018-012c
त्वं ज्योतिः सर्वभूतानां त्वमादित्यो विभावसुः ।	SV-01-05-018-013a
त्वं महाभूतमाश्चर्यं त्वं राजा त्वं सुरोत्तमः ॥	SV-01-05-018-013c
त्वं विष्णुस्त्वं सहस्राक्षस् त्वं देवस्त्वं परायणम् ।	SV-01-05-018-014a
त्वं सर्वममृतं देव त्वं सोमः परमार्चितः ॥	SV-01-05-018-014c
त्वं मुहूर्तस्तिथिस्त्वं च त्वं लवस्त्वं परः क्षणः ।	SV-01-05-018-015a
शुक्लस्त्वं बहुलश्चैव कलाः काष्ठा  तथा त्रुटिः ॥	SV-01-05-018-015c
त्वमुत्तमस्सगिरिवना वसुन्धरा सभास्करं वितिमिरमम्बरं तथा ।	SV-01-05-018-016a
मदोदधिः सतिमितिमिङ्गिलस्तथा महोर्मिमान्बहुमकरो झषाकुलः ॥	SV-01-05-018-016c
महाद्यशस्त्वमिति सदाऽभिपूज्यसे मनीषिभिर्मुदितहतदम्बुजे विभो ।	SV-01-05-018-017a
अभिष्टुतः पिबसि च सोममध्वरे वषट्कृतान्यपि च हवींषि हूयते ॥	SV-01-05-018-017c
त्वं विप्रैः सततमिहेज्यसे फलार्थं वेदान्तेष्वतुलबलौघ गीयसे त्वम् ।	SV-01-05-018-018a
त्वद्धेतोर्यजनपरायणां द्विजेन्द्रा वेदान्तन्यभिगमयन्ति सर्ववेदैः ॥ ॥	SV-01-05-018-018c
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 019	
	
सूत-	SV-01-05-019-001
एवं स्तुतस्तदा कद्र्वा भगवान्हरिवाहनः ।	SV-01-05-019-001a
नीलजीमूतसङ्घातैः व्योम सर्वं समावृणोत् ॥	SV-01-05-019-001c
मेघानाज्ञापयामास वर्षध्वमुदकं शुभम् ।	SV-01-05-019-002a
ते मेघा मुमुचुस्तोयं प्रभूतं विद्युदुज्ज्वलाः ॥	SV-01-05-019-002c
परस्परमिवात्यन्तं गर्जन्तः सततं दिवि ।	SV-01-05-019-003a
अद्रिसङ्घमिवाकाशं जलदैस्तु महाद्भुतैः ॥	SV-01-05-019-003c
सृजद्भिरतुलं तोयमसक्तं सुमहारवैः ।	SV-01-05-019-004a
सम्प्रवृत्तमिवाकाशं धारोर्मिभिरनेकशः ॥	SV-01-05-019-004c
मेघस्तनितनिर्घोषमम्बरं समपद्यत ।	SV-01-05-019-005a
नागानामुत्तमो हर्षस् तथा वर्षति वासवे । 	SV-01-05-019-005c
आपूर्यत मही चापि सलिलेन समन्ततः ॥	SV-01-05-019-005e
	
	
	
	
	
	
	
	
	
	
अध्यायः 020	
	
सूतः-	SV-01-05-020-001
सुपर्णेनोह्यमानास्ते जग्मुस्तं देशमाशु वै ।	SV-01-05-020-001a
सागराम्बुपरिक्षिप्तं पक्षिसङ्घविनादितम् ॥	SV-01-05-020-001c
विचित्रफलपुष्पाभिर् वनराजिभिरावृतम् ।	SV-01-05-020-002a
भवनैश्चावृतं दिव्यैस् तथा पद्माकरैरपि ॥	SV-01-05-020-002c
प्रसन्नसलिलैश्चापि ह्वदैश्चित्रैर्विभूषितम् ।	SV-01-05-020-003a
दिव्यगन्धवहैः पुण्यैर् मारुतैरुपवीजितम् ॥	SV-01-05-020-003c
अजिघ्रद्भिरिवाकाशं वृक्षैर्मलयजैरपि ।	SV-01-05-020-004a
शोभितं पुष्पवर्षैश्च मुञ्चद्भिर्मारुतेरितैः ॥	SV-01-05-020-004c
किरद्भिरिव नागेन्द्रांस्तत्र तान् पुष्पवृष्टिभिः ।	SV-01-05-020-005a
मनःसंहर्षजं दिव्यं गन्धर्वाप्सरसां प्रियम् ॥	SV-01-05-020-005c
नानापक्षिरुतं रम्यं कद्रूपुत्रप्रहर्षणम् ।	SV-01-05-020-006a
तत्ते वनं समासाद्य विजह्रुः पन्नगा मुदा ।	SV-01-05-020-006c
अब्रुवंश्च महावीर्यं सुपर्णं पन्नगोत्तमाः ॥	SV-01-05-020-006e
वहास्मानपरं दिव्यं सुरम्यं विपुलोदकम् ।	SV-01-05-020-007a
त्वं हि देशान्बहून्रम्यान् पतन्पश्यसि खेचर ॥	SV-01-05-020-007c
स विचिन्त्याब्रवीत्पक्षी मातरं विनतां तदा ।	SV-01-05-020-008a
किं कारणं मया मातः कर्तव्यं सर्पभाषितम् ॥	SV-01-05-020-008c
विनता-	SV-01-05-020-009
दासीभूतास्म्यनार्याया भगिन्याः पतगोत्तम ।	SV-01-05-020-009a
पणं वितथमास्थाय सर्पैरुपधिना कृतम् ॥	SV-01-05-020-009c
सूतः-	SV-01-05-020-010
तस्मिंस्तु कथिते मात्रा कारणे गगनेचरः ।	SV-01-05-020-010a
उवाच वचनं सर्पान् तेन दुःखेन दुःखितः ॥	SV-01-05-020-010c
गरुडः-	SV-01-05-020-011
किं वाऽऽहृत्य वितीर्याहं किंवा कृत्वेह पौरुषम् ।	SV-01-05-020-011a
दास्याद्वा विप्रमुच्येयं तथ्यं शंसत लेलिहाः ॥।	SV-01-05-020-011c
श्रुत्वा तमब्रुवन्सर्पा आहरामृतमोजसा ।	SV-01-05-020-012a
तदा दास्याद्विप्रमोक्षो भविता तव खेचर ॥ 	SV-01-05-020-012c
सूतः-	SV-01-05-020-013
इत्युक्तो गरुडः सर्पैस् ततो मातरमब्रवीत् ।	SV-01-05-020-013a
गच्छाम्यमृतमाहर्तुं भक्ष्यमिच्छामि वेदितुम् ॥	SV-01-05-020-013c
विनता-	SV-01-05-020-014
समुद्रकुक्षावेकान्ते निषादालयमुत्तमम् ।	SV-01-05-020-014a
सहस्राणामनेकानां तान्भुक्त्वाऽमृतमानय ॥	SV-01-05-020-014c
न तु ते ब्राह्मणान् हन्तुं कार्या बुद्धिः कथञ्चन ।	SV-01-05-020-015a
अवध्यः सर्वभूतानां ब्राह्मणो ह्यनलोपमः ॥	SV-01-05-020-015c
अग्निरर्को विषं शस्त्रं विप्रो भवति कोपितः ।	SV-01-05-020-016a
भूतानामग्रभूग्विप्रो वर्णश्रेष्ठस्तथा गुरुः ॥	SV-01-05-020-016c
वैनतेय-	SV-01-05-020-017
यथाहमनुजानीयां ब्राह्मणं लक्षणैः शुभैः ।	SV-01-05-020-017a
तन्मे कारणतो मातर् वक्तुमर्हसि पृच्छतः ॥	SV-01-05-020-017c
विनता-	SV-01-05-020-018
यस्ते कण्ठबिलं प्राप्तो निगीर्णं बडिशं यथा ॥	SV-01-05-020-018a
दहेदङ्गारवत्पुत्रं तं विद्याद्ब्राह्मणर्षभम् ।	SV-01-05-020-018c
सूतः-	SV-01-05-020-019
प्रोवाच चैनं विनता पुत्रहार्दादिदं वचः ।	SV-01-05-020-019a
जानन्त्यप्यतुलं वीर्यमाशीर्वादसमन्वितम् ॥	SV-01-05-020-019c
पक्षौ ते मारुतः पातु चन्द्रः पृष्ठं तु पुत्रक ।	SV-01-05-020-020a
शिरस्तु पातु ते वह्निर् भास्करः सर्वमेव तु ॥	SV-01-05-020-020c
अहं च ते सदा पुत्र शान्तिस्वस्तिपरायणा ।	SV-01-05-020-021a
अरिष्टं व्रज पन्थानं वत्स कार्यार्थसिद्धये ॥	SV-01-05-020-021c
सूतः-	SV-01-05-020-022
ततः स मातुर्वचनं निशम्य वितत्य पक्षौ नभ उत्पपात ।	SV-01-05-020-022a
ततो निषादान्बलवानुपागमत् बुभुक्षितः काल इवान्तकोपमः ॥	SV-01-05-020-022c
ततो निषादानुपसंहरंस्तदा रजः समुद्धूय नभस्स्पृशं महत् ।	SV-01-05-020-023a
समुद्रकुक्षौ च विशोषयन्पयः समीपगान्भूमिधरान्विचालयन् ॥	SV-01-05-020-023c
ततः स चक्रे महदाननं तदा निषादमार्गान् प्रतिरुध्य पक्षिराट् ।	SV-01-05-020-024a
ततो निषादास्त्वरितं प्रजग्मुर् यतो मुखं तस्य भुजङ्गभोजिनः ॥	SV-01-05-020-024c
तदाननं विवृतमतिप्रमाणवत् समभ्ययुर्गगनमिवार्दिताः खगाः ।	SV-01-05-020-025a
सहस्रशः पवनरजोऽभ्रमोहिता महानिलप्रचलितपादपे वने ॥	SV-01-05-020-025c
ततः खगो वदनममित्रतापनः समाहरत्परिचपलो महाबलः ।	SV-01-05-020-026a
निषूदयन्बहुविधमत्स्यभक्षिणो बभुक्षितो गगनचरेश्वरस्तदा ॥ ॥	SV-01-05-020-026c
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 021	
	
सूतः-	SV-01-05-021-001
तस्य कण्ठमनुप्राप्तो ब्राह्मणः सह भार्यया ।	SV-01-05-021-001a
दहन्दीप्त इवाङ्गारस् तमुवाचान्तरिक्षगः ॥	SV-01-05-021-001c
द्विजोत्तम विनिर्गच्छ तूर्णमास्यादपावृतात् ।	SV-01-05-021-002a
न हि मे ब्राह्मणो वध्यः पापेष्वपि रतः सदा ॥	SV-01-05-021-002c
ब्रुवाणमेवं गरुडं ब्राह्मणः प्रत्यभाषत ।	SV-01-05-021-003a
निषादी मम भार्येयं निर्गच्छतु मया सह ॥	SV-01-05-021-003c
गरुडः-	SV-01-05-021-004
एतामपि निषादीं त्वं परिगृह्याशु निष्पत ।	SV-01-05-021-004a
तूर्णं सम्भावयात्मानमजीर्णं मम तेजसा ॥	SV-01-05-021-004c
सूतः-	SV-01-05-021-005
निश्चक्राम ततो विप्रो निषादीसहितस्तदा ।	SV-01-05-021-005a
वर्धयित्वा च गरुडमिष्टं देशं जगाम ह ॥	SV-01-05-021-005c
सहभार्ये विनिष्क्रान्ते तस्मिन्विप्रे स पक्षिराट् ।	SV-01-05-021-006a
वितत्य पक्षावाकाशमुत्पपात मनोजवः ।	SV-01-05-021-006c
ततोऽपश्यत्स पितरं पृष्टश्चाख्यातवान्पितुः ॥	SV-01-05-021-006e
अहं हि सर्पैः प्रहितः सोममाहर्तुमुत्तमम् ।	SV-01-05-021-007a
मातुर्दास्यविमोक्षार्थमाहरिष्ये तमद्य वै ॥	SV-01-05-021-007c
मात्रा चापि समादिष्टो निषादान्भक्षयेति वै ।	SV-01-05-021-008a
न च मे तृप्तिरभवद् भक्षयित्वा सहस्रशः ॥	SV-01-05-021-008c
तस्माद्भोक्तव्यमपरं भगवन्प्रदिशस्व मे ।	SV-01-05-021-009a
यद्भुक्त्वाऽमृतमाहर्तुं समर्थः स्यामहं प्रभो ॥	SV-01-05-021-009c
काश्यपः-	SV-01-05-021-010
आसीद्विभावसुर्नाम महर्षिः कोपनो भृशम्  ॥	SV-01-05-021-010ac
भ्राता तस्यानुजश्चासीत् सुप्रतीको महातपाः ।	SV-01-05-021-011a
स नेच्छति धनं भ्रात्रा सहैकस्थं महामुनिः ।	SV-01-05-021-011c
विभागं कीर्तयत्येव सुप्रतीकः स नित्यशः ।	SV-01-05-021-012a
अथाब्रवीत्स तं भ्राता सुप्रतीकं विभावसुः ।	SV-01-05-021-012c
विभागे बहवो दोषा भविष्यन्ति महातपः ॥	SV-01-05-021-012e
विभागं बहवो मोहात् कृतमिच्छन्ति नित्यशः ।	SV-01-05-021-013a
ततो विभक्ताश्चान्योन्यं नाद्रियन्तेऽर्थमोहिताः ॥	SV-01-05-021-013c
ततः स्वार्थपरान्मूढान् पृथग्भूतान्स्वकैर्जनैः ।	SV-01-05-021-014a
विदित्वा भेदयन्त्येनान् अमित्रा मित्ररूपिणः ॥	SV-01-05-021-014c
विदिर्णाश्चापरे भिन्ना नरकेषु पतन्त्यधः ।	SV-01-05-021-015a
भिन्नानामतुलो नाशः क्षिप्रमेव प्रवर्तते ॥	SV-01-05-021-015c
तस्माच्चैव विभागार्थं न प्रशंसन्ति पण्डिताः ।	SV-01-05-021-016a
एवमुक्तः सुप्रतीको भागं कीर्तयतेऽनिशम् ॥	SV-01-05-021-016c
एवं निर्बध्यमानस्तु शशापैनं विभावसुः।	SV-01-05-021-017a
गुरुशास्त्रेण बद्धानामन्योन्यमभिशङ्किनाम् ॥	SV-01-05-021-017c
तेषां मध्ये त्वमप्येकश् छद्मकृच्च महात्मभिः ॥ 	SV-01-05-021-018ac
निहन्तुं न हि शक्यस्त्वं भेदतो धनमिच्छसि ।	SV-01-05-021-019a
यस्मात्तस्मात्सुप्रतीक हस्तित्वं समवाप्स्यसि ॥	SV-01-05-021-019c
शप्तस्त्वेवं सुप्रतीको विभावसुमथाब्रवीत् ।	SV-01-05-021-020a
त्वमप्यन्तर्जलचरः कच्छपः सम्भविष्यसि ॥	SV-01-05-021-020c
एवमन्योन्यशापात्तौ सुप्रतीकविभावसू ।	SV-01-05-021-021a
गजकच्छपतां प्राप्तौ धनार्थं मूढचेतसौ ॥	SV-01-05-021-021c
रोषदोषानुषङ्गेण तिर्यग्योनिगतावपि ।	SV-01-05-021-022a
परस्परं दोषरतौ प्रमाणबलदर्पितौ ॥	SV-01-05-021-022c
सरस्यस्मिन्महाकायौ पूर्ववैरानुसारिणौ ।	SV-01-05-021-023a
तयोरेकः सरः श्रीमान् समुपैति महागजः ॥	SV-01-05-021-023c
यस्य बृंहितशब्देन कूर्मोऽप्यन्तर्जलेचरः ।	SV-01-05-021-024a
उत्थितोऽसौ महाकायः कृत्स्नं सङ्क्षोभयन्सरः ॥	SV-01-05-021-024c
यं दृष्ट्वाऽऽवेष्टितकरः पतत्येष गजो बली ।	SV-01-05-021-025a
दन्तहस्ताग्रलाङ्गूलपादवेगेन वीर्यवान् ॥	SV-01-05-021-025c
तं विक्षोभयमाणं तु सरो बहुझषाकुलम् ।	SV-01-05-021-026a
स कूर्मोऽप्युन्नतशिरा युद्धायाभ्येति वीर्यवान् ॥	SV-01-05-021-026c
षडुच्छ्रितो योजनानि गजस्तद्द्विगुणायतः ।	SV-01-05-021-027a
कूर्मस्त्रियोजनोत्सेधो दशयोजनमण्डलः ॥	SV-01-05-021-027c
तावेतौ युद्धसम्मत्तौ परस्परजयौषिणौ ।	SV-01-05-021-028a
उपभुक्त्वा कर्मगजौ साधयेप्सितमात्मनः ॥	SV-01-05-021-028c
सूतः-	SV-01-05-021-029
स तच्छ्रुत्वा पितुर्वाक्यं भीमवेगोऽन्तरिक्षगः ।	SV-01-05-021-029a
करेण गजमेकेन कूर्ममेकेन चाक्षिपत् ॥	SV-01-05-021-029c
समुत्पपात चाकाशं तत उच्चैर्विहङ्गमः ।	SV-01-05-021-030a
स लम्बतीर्थमासाद्य देववृक्षानुपागमत् ॥	SV-01-05-021-030c
ते भीताः समकम्पन्त तस्य पक्षानिलाहताः ।	SV-01-05-021-031a
न नो भञ्जेदिति तदा दिव्याः कनकशाखिनः ॥	SV-01-05-021-031c
प्रचलाङ्गांस्तदा दृष्ट्वा मनोहरफलाङ्कुरान् ।	SV-01-05-021-032a
अन्यानतुलरूपाङ्गान् उपचक्राम खेचरः ॥	SV-01-05-021-032c
राजतैः काञ्चनैश्चैव फलैर्वैदूर्यशाखिनः ।	SV-01-05-021-033c
सागराम्बुपरिक्षिप्तान् भ्राजमानान्महाद्रुमान् ॥	SV-01-05-021-033c
तमुवाच खगश्रेष्ठं तत्र रोचनपादपः ।	SV-01-05-021-034a
अतिप्रवृद्धः समुहान् आपतन्तं मनोजवम् ॥	SV-01-05-021-034c
रोचनः-	SV-01-05-021-035
एषा मम महाशाखा शतयोजनमायता ।	SV-01-05-021-035a
तां ममास्थाय शाखां त्वं खादेमौ गजकच्छपौ ॥	SV-01-05-021-035c
ततो द्रुमं पतगसहस्रसेवितं महीधरप्रतिमवपुः प्रकम्पयन् ।	SV-01-05-021-036a
खगोत्तमो द्रुतमभिगम्य वेगवान् बभञ्ज तामविरलपत्रसंवृताम् ॥ ॥	SV-01-05-021-036c
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 022	
	
सूतः-	SV-01-05-022-001
स्पृष्टमात्रा तु पद्भ्यां सा गरुडेन बलीयसा ।	SV-01-05-022-001a
अभज्यत तरोः शाखा भग्नां चैनामधारयत् ॥	SV-01-05-022-001c
तां भग्नां स महाशाखां स्मयन्समवलोकयन् ।	SV-01-05-022-002a
तत्रावलम्बतोऽपश्यद् वालखिल्यावाङ्मुखान् ॥	SV-01-05-022-002c
तपस्यतो भयाविष्टो वैनतेयो महाबलः ।	SV-01-05-022-003a
स तद्विनाशसंत्रासाद् उत्पत्य च महाखगः ॥	SV-01-05-022-003c
शाखामास्येन जग्राह तेषामेवान्ववेक्षया ।	SV-01-05-022-004a
शनैः पर्यपतत्पक्षैः पर्वतान्परिचालयन् ॥	SV-01-05-022-004c
एवं सोऽभ्यपतद्देशान् बहून् सगजकच्छपः ।	SV-01-05-022-005a
भयात्तु वालखिल्यानां न च स्थानमविन्दत ॥	SV-01-05-022-005c
स गत्वा पर्वतश्रेष्ठं गन्धमादनमव्ययम् ।	SV-01-05-022-006a
ददर्श काश्यपं तत्र पितरं तपसि स्थितम् ॥	SV-01-05-022-006c
ददर्श तं पिता चापि दिव्यरूपं विहङ्गमम् ।	SV-01-05-022-007a
तेजोवीर्यबलोपेतं मनोमारुतरंहसम् ॥	SV-01-05-022-007c
शैलशृङ्गप्रतीकाशं ब्रह्मदण्डमिवोद्यतम् ।	SV-01-05-022-008a
अचिन्त्यमनभिज्ञेयं सर्वभूतभयङ्करम् ॥	SV-01-05-022-008c
महावीर्यधरं साक्षाद् अग्निमिद्धमिवोद्यतम् ।	SV-01-05-022-009a
अप्रधृष्यमजय्यं च देवदानवराक्षसैः ॥	SV-01-05-022-009c
भेत्तारं गिरिशृङ्गाणां नदीजलविशोषणम् ।	SV-01-05-022-010a
लोकसंलोडनं घोरं कृतान्तसमदर्शनम् ॥	SV-01-05-022-010c
तमागतमभिप्रेक्ष्य भगवान्काश्यपस्तदा ।	SV-01-05-022-011a
विदित्वा चास्य सङ्कल्पमिदं वचनमब्रवीत् ॥	SV-01-05-022-011c
काश्यप-	SV-01-05-022-012
पुत्र मा साहसं कार्षीर् मा सद्यो लप्स्यसे व्यथाम् ।	SV-01-05-022-012a
मा त्वां दहेयुः सङ्क्रुद्धा वालखिल्या मरीचिपाः ॥	SV-01-05-022-012c
सूतः-	SV-01-05-022-013
प्रसादयामास स तान् काश्यपः पुत्रकारणात् ।	SV-01-05-022-013a
वालखिल्यांस्तपस्सिद्धान् इदमुद्दिश्य कारणम् ॥	SV-01-05-022-013c
काश्यपः-	SV-01-05-022-014
प्रजाहितार्थमारम्भो गरुडस्य तपोधनाः ।	SV-01-05-022-014a
चिकीर्षति महत्कर्म तदनुज्ञातुमर्हथ ॥	SV-01-05-022-014c
सूतः-	SV-01-05-022-015
एवमुक्ता भगवता मुनयस्ते समभ्ययुः ।	SV-01-05-022-015a
मुक्त्वा शाखां गिरिं पुण्यं हिमवन्तं तपोधनाः ॥	SV-01-05-022-015c
ततस्तेष्वपयातेषु पितरं विनतात्मजः ।	SV-01-05-022-016a
शाखां व्याक्षिप्य वदनात् पर्यपृच्छत काश्यपम् ॥	SV-01-05-022-016c
गरुड-	SV-01-05-022-017
भगवन्क्कनु मुञ्चामि तरुशाखामिमामहम् ।	SV-01-05-022-017a
वर्जितं ब्राह्मणैर्देशमाख्यातु भगवान्मम ॥	SV-01-05-022-017c
सूतः-	SV-01-05-022-018
ततो निष्पुरुषं देशं हिमसंरुद्धकन्दरम् ।	SV-01-05-022-018a
अगम्यं मनसाप्यन्यैस् तस्याचख्यौ स काश्यपः ॥	SV-01-05-022-018c
तं पर्वतं महाकुक्षिमुद्दिश्य मनसा खगः ।	SV-01-05-022-019a
जवेनाभ्यपतत्तार्क्ष्यः सशाखागजकच्छपः ॥	SV-01-05-022-019c
न तां वार्ध्रः परिणहेच् छतचर्मा महानणुः ।	SV-01-05-022-020a
शाखिनो महतीं शाखां प्रगृह्य प्रययौ खगः ॥	SV-01-05-022-020c
ततः शतसाहस्रं स योजनान्तरमागतः ।	SV-01-05-022-021a
कालेन चातिमहता गरुडः पततां वरः ॥	SV-01-05-022-021c
स गत्वा तत्क्षणेनैव पर्वतं वचनात्पितुः ।	SV-01-05-022-022a
अमुञ्चन्महतीं शाखां सस्वनं तत्र खेचरः ॥	SV-01-05-022-022c
पक्षानिलहतश्चात्र प्राकम्पत स शैलराट् ।	SV-01-05-022-023a
मुमोच पुष्पवर्षं च समागलितपादपः ॥	SV-01-05-022-023c
शृङ्गाणि च व्यशीर्यन्त गिरेस्तस्य समन्ततः ।	SV-01-05-022-024a
मणिकाञ्चनचित्राणि शोभयन्ति महागिरिम् ॥	SV-01-05-022-024c
शाखिनो बहवश्चापि शाखयाऽभिहतास्तया ।	SV-01-05-022-025a
काञ्चनैः कुसुमैर्भान्ति विद्युत्वन्त इवाम्बुदाः ॥	SV-01-05-022-025c
ते हेमसद्दशैर्भूयो युक्ताः पर्वतधातुभिः ।	SV-01-05-022-026a
व्यराजञ्छाखिनस्तत्र सूर्यांशुपरिरञ्जिताः ॥	SV-01-05-022-026c
ततस्तस्य गिरेः शृङ्गमास्थाय स खगोत्तमः ।	SV-01-05-022-027a
भक्षयामास गरुडस् तावुभौ गजकच्छपौ ॥	SV-01-05-022-027c
तावुभौ भक्षयित्वा तु स तार्क्ष्यः कूर्मकुञ्जरौ ।	SV-01-05-022-028a
ततः पर्वतकूटाग्राद् उत्पपात महाजवः ॥	SV-01-05-022-028c
प्रावर्तन्ताथ देवानामुत्पाता भयवेदिनः ।	SV-01-05-022-029a
इन्द्रस्य वज्रं दयितं प्रजज्वाल व्यथन्निव ॥	SV-01-05-022-029c
सधूमा चापतत्सार्चिर् दीप्तोल्का नभसि च्युता ।	SV-01-05-022-030a
तथा वसूनां रुद्राणामादित्यानां च सर्वशः ॥	SV-01-05-022-030c
साध्यानां मरुतां चैव ये चान्ये देवतागणाः ।	SV-01-05-022-031a
स्वं स्वं प्रहरणं तेषां परस्परमुपाद्रवत् ॥	SV-01-05-022-031c
अभूतपूर्वं सङ्ग्रामे तदा देवासुरेष्वपि ।	SV-01-05-022-032a
ववुर्वाताः सनिर्घाताः पेतुरुल्काः समन्ततः ॥	SV-01-05-022-032c
निरभ्रमेव चाकाशं प्रजगर्ज महास्वनम् ।	SV-01-05-022-033a
देवानामपि यो देवः सोऽप्यवर्षदसृक्तदा ॥	SV-01-05-022-033c
मम्लुर्माल्यानि देवानां शोमुस्तेजांसि चैव ह ।	SV-01-05-022-034a
उत्पातमेघा रौद्राश्च ववृषुः शोणितं बहु ॥	SV-01-05-022-034c
रजांसि मुकुटांश्चैषामुत्थितानि प्रधर्षयन् ।	SV-01-05-022-035a
ततस्त्राससमुद्विग्नः सह देवैः शतक्रतुः ।	SV-01-05-022-035c
उत्पातान्दारुणान्पश्यन् इत्युवाच बृहस्पतिम् ॥	SV-01-05-022-035e
किमिदं भगवन् घोरा महोत्पाताः समुत्थिताः ।	SV-01-05-022-036a
न च शत्रुं प्रपश्यामि युधि यो नः प्रधर्षयेत् ॥	SV-01-05-022-036c
बृहस्पतिः-	SV-01-05-022-037
तवापराधाद्देवेश प्रमादाच्च शतक्रतो ।	SV-01-05-022-037a
तपसा वालखिल्यानां भूतमुत्पन्नमद्भुतम् ॥	SV-01-05-022-037c
काश्यपस्य मुनेः पुत्रो विनतायाश्च खेचरः ।	SV-01-05-022-038a
हर्तुं सोममनुप्राप्तो बलवान्कामरूपवान् ॥	SV-01-05-022-038c
समर्थो बलिनां श्रेष्ठो हर्तुं सोमं विहङ्गमः ।	SV-01-05-022-039a
सर्वं सम्भावयाम्यस्मिन् असाध्यमपि साधयेत् ॥	SV-01-05-022-039c
सूतः-	SV-01-05-022-040
श्रुत्वैतद्वचनं शक्रः प्रोवाचामृतरक्षिणः ।	SV-01-05-022-040a
महावीर्यबलः पक्षी हर्तुं सोममिहोद्यतः ॥	SV-01-05-022-040c
युष्मान्सम्बोधयाम्येष यथा न स हरेद्बलात्।	SV-01-05-022-041a
अतुलं हि बलं तस्य बृहस्पतिरुवाच मे ॥	SV-01-05-022-041c
सूतः-	SV-01-05-022-042
तच्छ्रुत्वा विबुधा वाक्यं विस्मिता यत्नमास्थिताः ।	SV-01-05-022-042a
परिवार्यामृतं तस्थूर् वज्री चेन्द्रः शतक्रतुः ॥	SV-01-05-022-042c
धारयन्तो महार्हाणि कावचानि मनस्विनः ।	SV-01-05-022-043a
काच्चनानि विचित्राणि वैदूर्यविकृतानि च ॥	SV-01-05-022-043c
विविधानि च शस्त्राणि घोररूपाण्यनेकशः ॥	SV-01-05-022-044ac
शततीक्ष्णाग्रधाराणि समुद्यम्य सहस्रशः ।	SV-01-05-022-045a
सविष्फुलिङ्गज्वालानि सधूमानि च सर्वशः ॥	SV-01-05-022-045c
चक्राणि परघांश्चैव त्रिशूलानि परश्वधान् ।	SV-01-05-022-046a
शक्तीश्च विमलास्तीक्ष्णाः करवालांश्च निर्मलान् ।	SV-01-05-022-046c
स्वदेहरूपाश्चादाय गदाश्चोग्रप्रदर्शनाः ॥	SV-01-05-022-046e
तैः शस्त्रैर्भानुमद्भिस्ते दिव्याभरणभूषिताः ।	SV-01-05-022-047a
भानुमन्तः सुरगणास् तस्थुर्विगतकल्मषाः ॥	SV-01-05-022-047c
अनुपमबलवीर्यतेजसो धृतमनसः परिरक्षणेऽमृतस्य ।	SV-01-05-022-048a
असुरपुरविदारणाः सुरास्ते ज्वलनसमिद्धवपुःप्रकाशिनश्च ॥	SV-01-05-022-048c
इति समरपरैः सुरैर्वृतं तत् परिघसहस्रशतैः समाकुलम् ।	SV-01-05-022-049a
विगलिखितमिव चाम्बरान्तरं तपनमरीचिविभावितं बभासे ॥ ॥	SV-01-05-022-049c
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 023	
	
शौनकः-	SV-01-05-023-001
कः प्रमोदो महेन्द्रस्य कोऽपराधश्च सूतज ।	SV-01-05-023-001a
तपसा वालखिल्यानां सम्भूतो गरुडः कथम् ॥	SV-01-05-023-001c
काश्यपस्य द्विजातेश्च कथं वै पक्षिराट् सुतः ।	SV-01-05-023-002a
अधृष्टः सर्वभूतानामवध्यश्चाभवत्कथम् ॥	SV-01-05-023-002c
कथं च कामरूपी स कामवीर्यश्च खेचरः ।	SV-01-05-023-003a
एतदिच्छाम्यहं श्रोतुं पुराणे यदि पठ्यते ॥	SV-01-05-023-003c
सूतः-	SV-01-05-023-004
विषयोऽयं पुराणस्य यन्मां त्वं परिपृच्छसि ।	SV-01-05-023-004a
शृणु मे वदतः सर्वमेतत्सङ्क्षेपतो द्विज ॥	SV-01-05-023-004c
यजतः पुत्रकामस्य काश्यपस्य प्रजापतेः ।	SV-01-05-023-005a
साहाय्यमृषयो देवा गन्धर्वाश्च ददुः किल ॥	SV-01-05-023-005c
तत्रेध्मानयने शक्रो नियुक्तः काश्यपेन हि ।	SV-01-05-023-006a
मुनयो वालखिल्याश्च ये चान्ये देवतागणाः ॥	SV-01-05-023-006c
शक्रः स्ववीर्यसदृशमिध्मभारं गिरिप्रभम् ।	SV-01-05-023-007a
समुद्यम्यानयामास नातिकृच्छ्रादिव प्रभो ॥	SV-01-05-023-007c
अथापश्यदृषीन् सर्वान् ह्रस्वानङ्गुष्ठमात्रकान् ।	SV-01-05-023-008a
पालाशवृत्तिकामेकां वहतः सहितान्पथि ॥	SV-01-05-023-008c
प्रलीनान्स्वेष्विवाङ्गेषु निराहारांस्तपोधनान् ।	SV-01-05-023-009a
क्लिश्यमानान्मृदुबलान् गोष्पदे सम्प्लुतोदके ॥	SV-01-05-023-009c
तान्स्म सर्वान् स्मयाविष्टो वीर्योन्मत्तः पुरन्दरः ।	SV-01-05-023-010a
अपहास्यात्यगाच्छीघ्रं लङ्घयित्वाऽवमत्य च ॥	SV-01-05-023-010c
ते तु रोषसमाविष्टाः भृशं सञ्जातमन्यवः ।	SV-01-05-023-011a
आरेभिरे महत्कर्म तदा शक्रभयङ्करम् ॥	SV-01-05-023-011c
जुहुवुस्ते सुतपसो विधिवज्जातवेदसम् ।	SV-01-05-023-012a
मन्त्रैरुच्चावचैर्विप्रा येन कामेन तच्छृणु ॥	SV-01-05-023-012c
कामवीर्यः कामगमो देवराजभयप्रदः ।	SV-01-05-023-013a
इन्द्रोऽन्यः सर्वभूतानां भवेदिति यतव्रताः ॥	SV-01-05-023-013c
इन्द्राच्छतगुणो वीर्ये शौर्ये चैव मनोजवः ।	SV-01-05-023-014a
तपसो नः फलेनाद्य दारुणः समपद्यताम् ॥	SV-01-05-023-014c
तच्छ्रुत्वा भृशसन्तप्तो देवराजः शतक्रतुः ।	SV-01-05-023-015a
जगाम शरणं तत्र काश्यपं संशितव्रतम् ॥	SV-01-05-023-015c
तच्छ्रुत्वा देवराजस्य काश्यपोऽथ प्रजापतिः ।	SV-01-05-023-016a
वालखिल्यानुपागम्य कर्मसिद्धिमपृच्छत ॥	SV-01-05-023-016c
एवमस्त्विति तं चापि प्रत्यूचुः सत्यवादिनः ।	SV-01-05-023-017a
तान्काश्यप उवाचेदं सान्त्वपूर्वं प्रजापतिः ॥	SV-01-05-023-017c
अयमिन्द्रस्त्रिभुवने नियोगाद्ब्रह्मणः कृतः ।	SV-01-05-023-018a
इन्द्रार्थं च भवन्तोऽपि यत्नवन्तस्तपोधनाः ॥	SV-01-05-023-018c
न मिथ्या ब्रह्मणो वाक्यं कर्तुमर्हथ सत्तमाः ।	SV-01-05-023-019a
भवतां च न मिथ्याऽयं सङ्कल्पो हि भवेदिति ॥	SV-01-05-023-019c
भवत्वेष पतत्रीणामिन्द्रोऽतिबलसत्त्ववान् ।	SV-01-05-023-020a
प्रसादः क्रियतां चैव देवराजस्य याचतः ॥	SV-01-05-023-020c
एवमुक्ताः काश्यपेन वालखिल्यास्तपोधनाः ।	SV-01-05-023-021a
प्रत्यूचुरभिसम्पूज्य मुनिश्रेष्ठं प्रजापतिम् ॥	SV-01-05-023-021c
इन्द्रार्थोऽयं समारम्भः सर्वेषां नः प्रजापते ।	SV-01-05-023-022a
अपत्यार्थं समारम्भो भवतश्चायमीप्सितः ॥	SV-01-05-023-022c
तदिदं सफलं कर्म त्वयैव प्रतिगृह्यताम् ।	SV-01-05-023-023a
तथा चैनं विधत्स्वात्र यथा श्रेयोऽनुपश्यसि ॥	SV-01-05-023-023c
एतस्मिन्नेव काले तु देवी दाक्षायणी शुभा ।	SV-01-05-023-024a
विनता नाम कल्याणी पुत्रकामा यशस्विनी ॥	SV-01-05-023-024c
तपस्तप्त्वा व्रतपरा स्नाता पुंसवने शुचिः ।	SV-01-05-023-025a
उपचक्राम भर्तारं तामुवाचाथ काश्यपः ॥	SV-01-05-023-025c
आरम्भः सफलो देवि भविताऽयं तवोप्सितः ।	SV-01-05-023-026a
जनयिष्यसि पुत्रौ द्वौ वीरौ त्रिभुवनेश्वरौ ॥	SV-01-05-023-026c
तपसा वालखिल्यानां मम सङ्कल्पजौ तथा ।	SV-01-05-023-027a
भविष्यतो महाभागौ पुत्रौ त्रैलोक्यविक्षुतौ ॥	SV-01-05-023-027c
उवाच चैनां भगवान् मरीचः पुनरेव ह ।	SV-01-05-023-028a
धार्यतां मत्प्रसादेन गर्भोऽयं सुमहोदयः ॥	SV-01-05-023-028c
एकः सर्वपतत्रीणामिन्द्रत्वं कारयिष्यति ।	SV-01-05-023-029a
लोकसम्भावितो वीरः कामवीर्यो विहङ्गमः ।	SV-01-05-023-029c
शतक्रतुमथोवाच प्रीयमाणः प्रजापतिः ॥	SV-01-05-023-029e
काश्यपः-	SV-01-05-023-030
त्वत्सखायौ खगावेतौ भ्रातरौ ते भविष्यतः ॥	SV-01-05-023-030ac
नैताभ्यां भविता दोषः सकाशात्ते पुरन्दर ।	SV-01-05-023-031a
व्येतु ते शक्र सन्तापस् त्वमेवेन्द्रो भविष्यसि ॥	SV-01-05-023-031c
न चाप्येवं त्वया भूयः क्षेप्तव्या ब्रह्मवादिनः ।	SV-01-05-023-032a
न चावमान्या दर्पात्ते वाग्विषा भृशकोपनाः ॥	SV-01-05-023-032c
सूतः-	SV-01-05-023-033
एवमुक्तो जगामेन्द्रो निर्विशङ्कस्त्रिविष्टपम् ।	SV-01-05-023-033a
विनता चापि सिद्धार्था बभूव मुदिता तदा ॥	SV-01-05-023-033c
जनयामास पुत्रौ द्वावरुणं गरुडं तथा ।	SV-01-05-023-034a
अरुणस्तयोस्तु विकल आदित्यस्य पुरस्सरः ॥	SV-01-05-023-034c
पतात्रिणां तु गरुड इन्द्रत्वेनाभ्यषिञ्च्यत ।	SV-01-05-023-035a
तस्यैतत्सुमहत्कर्म श्रूयतां भृगुनन्दन ॥ ॥	SV-01-05-023-035c
	
	
	
	
	
	
	
	
	
	
	
	
	
	
	
अध्यायः 024	
	
सूतः-	SV-01-05-024-001
ततस्तस्माद्द्विजश्रेष्ठःसमुदीर्णो महाबलः ।	SV-01-05-024-001a
गरुत्मानपि सम्प्राप्तो जवेन विबुधान्प्रति ॥	SV-01-05-024-001c
तं दृष्ट्वातिबलं चैव प्राकम्पन्त सुमन्ततः ।	SV-01-05-024-002a
परस्परं च प्रत्यघ्नन् सर्वप्रहरणायुधि ॥	SV-01-05-024-002c
तत्र चासीदमेयात्मा विद्युदग्निसमप्रभः ।	SV-01-05-024-003a
भौवरः सुमहावीर्यः सोमस्य परिरक्षिता ॥	SV-01-05-024-003c
स तेन पतगेन्द्रेण पक्षतुण्डनखैः क्षतः ।	SV-01-05-024-004a
मुहूर्तमतुलं युद्धं कृत्वा विनिहतो युधि ॥	SV-01-05-024-004c
रजश्चोद्धूय सुमहत् पक्षवातेन खेचरः ।	SV-01-05-024-005a
कृत्वा लोकान्निरालोकान् तेन देवानवाकिरत् ॥	SV-01-05-024-005c
तेनावकीर्णो रजसा देवा मोहमुपाविशन् ।	SV-01-05-024-006a
न चैनं ददृशुश्छन्ना रजसाऽमृतरक्षिणः ॥	SV-01-05-024-006c
एवं सल्लोडयामास गरुडस्त्रिदिवालयान् ।	SV-01-05-024-007a
पक्षतुण्डप्रहारैश्च देवांश्च विरराद ह ॥	SV-01-05-024-007c
ततो देवः सहस्राक्षस् तूर्णं वायुमचोदयत् ।	SV-01-05-024-008a
विक्षिपेमां रजोवृष्टिं तवेदं कर्म मारुत ॥	SV-01-05-024-008c
अथ वायुरपोवाह तद्रजस्तरसा बली ।	SV-01-05-024-009a
ततो वितिमिरे जाते देवाः शकुनिमर्दयन् ॥	SV-01-05-024-009c
ननाद चोच्चै र्बलवान् महामेघरवः खगः ।	SV-01-05-024-010a
वध्यमानः सुरगणैस् सर्वभूतानि भीषयन् ॥	SV-01-05-024-010c
उत्पपात महावीर्यः पक्षिराट् परवीरहा ।	SV-01-05-024-011a
तमुपेत्यान्तरिक्षस्थं देवानामुपरि स्थितम् ॥	SV-01-05-024-011c
वर्मिणो विबुधाः सर्वे नानाशस्त्रैरवाकिरन् ।	SV-01-05-024-012a
पट्टसैः परिधैः शूलैर् गदाभिश्च सवासवाः ॥	SV-01-05-024-012c
क्षुरप्रैर्ज्वलितैश्चापि चक्रैरादित्यरूपिभिः ।	SV-01-05-024-013a
नानाशस्त्रविसर्गैस्तु वध्यमानः समन्ततः ।	SV-01-05-024-013c
कुर्वन्सुतुमुलं युद्धं पक्षिराण्ण ह्यकम्पत ॥	SV-01-05-024-013e
विनिर्दन्निव चाकाशे वैनतेयः प्रतापवान् ।	SV-01-05-024-014a
पक्षाभ्यामुरसा चैव समन्ताद्व्यक्षिपत्सुरान् ॥	SV-01-05-024-014c
ते विक्षिप्ताः सुराः सर्वे प्रजग्मुर्गरुडार्दिताः ।	SV-01-05-024-015a
नखतुण्डहताश्चापि सुस्रुवुः शोणितं बहु ॥	SV-01-05-024-015c
साध्याः प्राचीं सगन्धर्वा वसवो दक्षिणां दिशम् ।	SV-01-05-024-016a
प्रजग्मुः सहिता रुद्रैः पतगेन्द्रप्रधर्षिताः ॥	SV-01-05-024-016c
दिशं प्रतीचीमादित्या नासत्यौ चोत्तरां दिशम् ।	SV-01-05-024-017a
मुहुर्मुहुः प्रेक्षमाणा युध्यमानमनेकशः ॥	SV-01-05-024-017c
अश्वक्रन्देन वीरेण रेणुकेन च पक्षिणा ।	SV-01-05-024-018a
उलूकश्वसनाभ्यां च निमेषेण च पक्षिणा  ॥	SV-01-05-024-018c
क्रथनेन च रूरेण पतनेन च खेचरः।	SV-01-05-024-019a
परजेन च संयुद्धं चकार प्रलिहेन च ॥	SV-01-05-024-019c
तान्पक्षनखतुण्डाग्रैर् अभिनद्विनतासुतः ।	SV-01-05-024-020a
युगान्तकाले सङ्क्रुद्धः पिनाकीव महाबलः ॥	SV-01-05-024-020c
महाबला महावीर्यास् तेन ते बहुधा क्षताः ।	SV-01-05-024-021a
रेजुरभ्रघनप्रख्या रुधिरौघप्रवर्षिणः ॥	SV-01-05-024-021c
तान्कृत्वा पतगश्रेष्ठः सर्वानुत्क्रान्तजीवितान् ।	SV-01-05-024-022a
अतिक्रान्तोऽमृतस्यार्थे सर्वतोऽग्निमपश्यत ॥	SV-01-05-024-022c
आवृण्वानं महाज्वालमर्चिर्भिः सर्वतोऽम्बरम् ।	SV-01-05-024-023a
दहन्तमिव तीक्ष्णांशुं घोरवायुसमीरितम् ॥	SV-01-05-024-023c
ततो नवत्या नवतिं मुखानि कृत्वा तरखी गरुडो महात्मा ।	SV-01-05-024-024a
नदीः समापीय मुखैस्ततस्तैः स शीघ्रमागत्य पुनर्जवेन ॥	SV-01-05-024-024c
ज्वलन्तमग्निं तममित्रतापनः समास्तरत्पत्ररथो नदीभिः ।	SV-01-05-024-025a
ततः प्रचक्रे वपुरन्यदल्पं प्रवेष्टुकामोऽग्निमभिप्रशाम्य ॥ ॥	SV-01-05-024-025c
	
	
	
	
	
	
	
	
	
	
	
	
	
	
	
	
	
	
अध्यायः 025	
	
सूतः-	SV-01-05-025-001
जाम्बूनदमयो भूत्वा मरीचिविकचोज्ज्वलः ।	SV-01-05-025-001a
प्रविवेश बलात्पक्षी वारिवेग इवार्णवम् ॥	SV-01-05-025-001c
स चक्रं क्षुरपर्यन्तमपश्यदमृतान्तिके ।	SV-01-05-025-002a
परिभ्रमन्तमनिशं तीक्ष्णधारमयस्मयम् ॥	SV-01-05-025-002c
ज्वलनार्कप्रभं घोरं किङ्किणीजालसंवृतम् ।	SV-01-05-025-003a
घोररूपं तदत्यर्थं यन्त्रं देवैः सुनिर्मितम् ॥	SV-01-05-025-003c
तस्यान्तरं स दृष्ट्वैव पर्यवर्तत खेचरः ।	SV-01-05-025-004a
अरान्तरेणाभ्यपतत् सङ्क्षिप्याङ्गं क्षणेन ह ॥	SV-01-05-025-004c
अथ चक्रस्य चैवास्तां दीप्तानलसमद्युती ।	SV-01-05-025-005a
विद्युज्जिह्वौ महाकार्यौ दीप्तास्यौ दीप्तलोचनौ ॥	SV-01-05-025-005c
चक्षुर्विषौ महावीर्यौ नित्यं क्रुद्धौ तरस्विनौ ।	SV-01-05-025-006a
रक्षार्थमेवामृतस्य ददर्श भुजगोत्तमौ ॥	SV-01-05-025-006c
सदा संरक्तनयनौ सदा चानिमिषेक्षणौ ।	SV-01-05-025-007a
तयोरेकोऽपि यं पश्येत् स तूर्णं भस्मसाद्भवेत् ॥	SV-01-05-025-007c
तयोश्चक्षूंषि रजसा सुपर्णस्तु समावृणोत् ।	SV-01-05-025-008a
अदृष्टरूपस्तौ चापि सर्वतः पर्यकालयत्॥	SV-01-05-025-008c
तयोरङ्गे समाक्रम्य वैनतेयोऽन्तरिक्षगः ।	SV-01-05-025-009a
आच्छिनत्तरसा मध्ये सोममभ्यद्रवत्ततः ॥	SV-01-05-025-009c
समुत्पाट्यामृतं तत्तु वैनतेयस्तदा बली ।	SV-01-05-025-010a
उत्पपात जवेनैव यन्त्रमुन्मथ्य वीर्यवान् ॥	SV-01-05-025-010c
अपीत्वैवामृतं पक्षी परिगृह्याशु वीर्यवान् ।	SV-01-05-025-011a
आगच्छदपरिश्रान्त आवार्यार्कप्रभां खगः ॥	SV-01-05-025-011c
विष्णुना च तदाकाशे वैनतेयः समेयिवान् ।	SV-01-05-025-012a
तस्य नारायणस्तुष्टस् तेनातुल्येन कर्मणा ॥	SV-01-05-025-012c
तमुवाचाव्ययो देवो वरदोऽस्मीति खेचरम् ।	SV-01-05-025-013a
स वव्रे तव तिष्ठेयमुपरीत्यन्तरिक्षगः ॥	SV-01-05-025-013c
उवाच चैनं भूयोऽपि नारायणमिदं वचः ।	SV-01-05-025-014a
अजरश्चामरश्च स्याममृतेन विनाऽप्यहम् ।	SV-01-05-025-014c
प्रतिगृह्य वरौ तौ च गरुडो विष्णुमब्रवीत् ॥	SV-01-05-025-014e
भवतोऽपि वरं दद्मि वृणीतां भगवानपि ।	SV-01-05-025-015a
तं वव्रे वाहनं कृष्णो गरुत्मन्तं महाबलम् ॥	SV-01-05-025-015c
ध्वजं च चक्रे भगवान् उपरि स्थास्यसीति तम् ।	SV-01-05-025-016a
तथेत्येवाब्रवीत्पक्षी भगवन्तं सनातनम् ॥	SV-01-05-025-016c
अभ्युपेत्य खगं त्विन्द्रो वज्रेणाङ्गे न्यपातयत् ।	SV-01-05-025-017a
विहङ्गमं सुराञ्जित्वा इरन्तममृतं बलात् ॥	SV-01-05-025-017c
तमुवाचेन्द्रमाक्रन्तो गरुडः पततां वरः ॥	SV-01-05-025-018ac
प्रहसञ्श्लक्ष्णया वाचा तथा वज्रसमाहतः ।	SV-01-05-025-019a
ऋषेर्मानं करिष्यामि वज्रं यस्यास्थिसम्भवम् ॥	SV-01-05-025-019c
वज्रस्य च करिष्यामि तव चैव शतक्रतो ।	SV-01-05-025-020a
एष पत्रं त्यजाम्येकं यस्यान्तं नोपलप्स्यसे ॥	SV-01-05-025-020c
न हि वज्रनिपातेन वेदना मेऽस्ति काचन ।	SV-01-05-025-021a
इत्येवमुक्त्वा गरुडः पत्रं त्वेकं व्यसर्जयत् ॥	SV-01-05-025-021c
तत्रैव सर्वभूतानि विस्मितान्यब्रुवंस्तदा ।	SV-01-05-025-022a
सुरूपं पत्रमालक्ष्य सुपर्णोऽयं भवत्विति ॥	SV-01-05-025-022c
दृष्ट्वा तदद्भुतं चापि सहस्राक्षः पुरन्दरः ।	SV-01-05-025-023a
खगो महदिदं भूतमिति मत्वाऽभ्यभाषत ।	SV-01-05-025-023c
इन्द्रः-	SV-01-05-025-023
बलं विदितुमिच्छामि यत्ते बलमनुत्तमम् ॥ ॥	SV-01-05-025-023e
	
	
	
	
	
	
	
	
	
	
	
	
	
	
	
	
	
	
	
अध्यायः 026	
	
गरुडः-	SV-01-05-026-001
सख्यमस्तु त्वया देव यथेच्छसि पुरन्दर ।	SV-01-05-026-001a
बलं तु मम जानीहि महच्चासह्यमेव च ॥	SV-01-05-026-001c
कामं नैव प्रशंसन्ति सन्तः स्वबलसंस्तवम् ।	SV-01-05-026-002a
गुणसङ्कीर्तनं चापि स्वयमेव शतक्रतो ॥	SV-01-05-026-002c
सखेति कृत्वा तु सखे! पृष्टो वक्ष्याम्यहं त्वया ।	SV-01-05-026-003a
न ह्यात्मस्तवसंयुक्तं वक्तव्यमनिमित्ततः ॥	SV-01-05-026-003c
सपर्वतवनामुर्वीं ससागरनदीमिमाम् ।	SV-01-05-026-004a
पक्षेणौकेन वै शक्र त्वां चैवात्रावलम्बिनम् ॥	SV-01-05-026-004c
सर्वान्सम्पिण्डितान्वापि लोकान्स्थावरजङ्गमान् ।	SV-01-05-026-005a
वहेयमपरिश्रान्तो विद्धीदं मे महद्बलम् ॥	SV-01-05-026-005c
सूतः-	SV-01-05-026-006
इत्युक्त्वा वचनं वीरं किरीटी श्रीमतां वरः ।	SV-01-05-026-006a
आह शौनक देवेन्द्रः सर्वभूतहिते रत ॥	SV-01-05-026-006c
प्रगृह्यतामिदानीं मे सख्यमानन्त्यमुत्तमम्  ।	SV-01-05-026-007a
न कार्यं तव सोमेन मम सोमः प्रदीयताम् ।	SV-01-05-026-007c
अस्मांस्ते हि च बन्धेयुर् येभ्यो दद्याद्भवानिमम् ॥	SV-01-05-026-007e
गरुडः-	SV-01-05-026-008
किञ्चित्कारणमुद्दिश्य सोमोऽयं नीयते मया ।	SV-01-05-026-008a
न दास्यामि समापातुं सोमं कस्मैचिदप्यहम् ॥	SV-01-05-026-008c
यत्रेमं तु सहस्राक्ष निक्षिपेयमहं स्वयम् ।	SV-01-05-026-009a
समादाय ततस्तूर्णं व्रजेथास्त्रिदिवेश्वर ॥	SV-01-05-026-009c
शक्रः-	SV-01-05-026-010
वाक्येनानेन तुष्टोऽस्मि यत्त्वयोक्तमिहाण्डज ।	SV-01-05-026-010a
यमिच्छसि वरं मत्तस् तं गृहाण खगोत्तम ॥	SV-01-05-026-010c
सूतः-	SV-01-05-026-011
इत्युक्तः प्रत्युवाचेदं कद्रूपुत्राननुस्मरन् ।	SV-01-05-026-011a
स्मृत्वा चैवोपधिकृतान् मातुर्दास्यनिमित्ततः ॥	SV-01-05-026-011c
गरुडः-	SV-01-05-026-012
ईशोऽहमपि सर्वस्य करिष्यामि यतेप्सितम् ।	SV-01-05-026-012a
भवेयुर्भुजगाः शक्र मम भक्ष्या महाबलाः ॥	SV-01-05-026-012c
सूतः-	SV-01-05-026-013
तथेत्युक्त्वाऽन्वगच्छत्तं शक्रो दानवसूदनः ॥	SV-01-05-026-013ac
हरिष्यामि विनिक्षिप्तं सोममित्यनुभाष्य तम् ।	SV-01-05-026-014a
आजगाम ततस्तूर्णं सुपर्णो मातुरन्तिके ।	SV-01-05-026-014c
अथ सर्पानुवाचेदं सर्वान्परमहृष्टवत् ॥	SV-01-05-026-014e
गरुडः-	SV-01-05-026-015
इदमानीतममृतं निक्षिपामि कुशेषु वः ।	SV-01-05-026-015a
स्नाता मङ्गलसंयुक्तास् ततः प्राश्नीत पन्नगाः ॥	SV-01-05-026-015c
अदासी चैव मातेयम् अद्यप्रभृति चास्तु मे ।	SV-01-05-026-016a
यथोक्तं भवतामेतद् वचो मे प्रतिपादितम् ॥	SV-01-05-026-016c
ततः स्नातुं गताः सर्पाः प्रत्युक्त्वा तं तथेत्युत ।	SV-01-05-026-017a
शक्रोऽप्यमृतमाक्षिप्य जगाम त्रिदिवं पुनः ॥	SV-01-05-026-017c
अथागतास्तमुद्देशं सर्पाः सोमार्थिनस्तदा ।	SV-01-05-026-018a
स्नाताश्च कृतजप्याश्च हृष्टाश्च कृतमङ्गलाः ॥	SV-01-05-026-018c
तद्विज्ञाय हृतं सर्पाः शक्रमायाकृतं च तत्।	SV-01-05-026-019a
सोमस्थानमिदं चेति दर्भांस्ते लिलिहुस्तदा ॥	SV-01-05-026-019c
ततो द्वैधीकृता जिह्वाः सर्पाणां तेन कर्मणा ।	SV-01-05-026-020a
अभवंश्चामृतस्पर्शाद् दर्भास्तेऽथ पवित्रिणः ॥	SV-01-05-026-020c
ततः सुपर्णः परमप्रहर्षवान् विहृत्य मात्रा सह तत्र कानने ।	SV-01-05-026-021a
भुजङ्गभक्षः परमार्थतः खगैर् अहीनकीर्तिर्विनतामनन्दयत् ॥	SV-01-05-026-021c
इमां कथां यः शृणुयान्नरः सदा पठेत वा द्विजजनमुख्यसंसदि ।	SV-01-05-026-022a
असंशयं त्रिदिवमियात्स पुण्यभाङ्महात्मनः पतगपतेः प्रकीर्तनात् ॥ ॥	SV-01-05-026-022c
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 027	
	
	
शौनकः-	SV-01-05-027-001
भुजङ्गमानां शापस्य मात्रा चैव सुतेन च ।	SV-01-05-027-001a
विनतायास्त्वया प्रोक्तं कारणं सूतनन्दन ॥	SV-01-05-027-001c
वरप्रदानं भर्त्रा च कद्रूविनतयोस्तथा ।	SV-01-05-027-002a
नामनी चैव ते प्रोक्ते पक्षिणोर्वैनतेययोः ॥	SV-01-05-027-002c
पन्नगानां तु नामानि न कीर्तयसि सूतज ।	SV-01-05-027-003a
प्राधान्येना तु नामानि श्रोतुमिच्छामहे वयम् ॥	SV-01-05-027-003c
सूतः-	SV-01-05-027-004
बहुत्वान्नामधेयानि भुजङ्गानां तपोधन ।	SV-01-05-027-004a
न कीर्तयिष्ये सर्वेषां प्राधान्येन तु मे शृणु ॥	SV-01-05-027-004c
शेषस्तु प्रथमो जातो वासुकिस्तदनन्तरम् ।	SV-01-05-027-005a
ऐरावतस्तक्षकश्च कार्कोटकधनञ्जयौ ॥	SV-01-05-027-005c
कालियो मणिनागश्च नागश्चापूरणस्तथा ।	SV-01-05-027-006a
नागस्तथा पञ्जशिरा एलापत्रोऽथ वामनः ॥	SV-01-05-027-006c
नीलानीलौ तथा नागौ कल्माषशबलौ तथा ।	SV-01-05-027-007a
आर्यकश्चार्द्रकश्चैव नागश्च हलपोतकः ॥	SV-01-05-027-007c
सुमखो दुर्मुखश्चैव विमुखोऽसिमुखस्तथा ।	SV-01-05-027-008a
विमलः पिण्डकश्चैव शङ्खो वालिशिखस्तथा ॥	SV-01-05-027-008c
आप्तकोटरकश्चैव शङ्कपालशिखिस्तथा ।	SV-01-05-027-009a
निष्टूरिको हेमगुहो नहुषः पिङ्गलस्तथा ॥	SV-01-05-027-009c
बाह्यकर्णो हस्तिबकस् तथा मुद्गरपिण्डकः ।	SV-01-05-027-010a
कम्बलाश्वतरौ चापि नागः कालिकटस्तथा ॥	SV-01-05-027-010c
वृत्तसंवृत्तकौ नागौ द्वौ च पद्माविति श्रुतौ ।	SV-01-05-027-011a
नागः शङ्खनकश्चैव तथा गन्धवृकोदनः ॥	SV-01-05-027-011c
क्षेमकश्च तथा नागो नागः पिण्डीरकस्तथा ।	SV-01-05-027-012a
करवीरः पुष्पदंष्ट्रो बिल्वको बिल्वपाण्डकः ॥	SV-01-05-027-012c
मूषिकादः शङ्खशिराः पूर्णदंष्ट्रो हरिद्रकः ।	SV-01-05-027-013a
अथानमित्रो ज्योतिकः पन्नगः शिवगस्तथा ॥	SV-01-05-027-013c
कौरव्यो धृतराष्ट्रश्च पुष्करः शल्यकस्तथा ।	SV-01-05-027-014a
विराजश्च सुबाहुश्च शालिपिण्डश्च वीर्यवान् ॥	SV-01-05-027-014c
हस्तिभद्रः पिठरकः मुखरः कोणनासिकः ।	SV-01-05-027-015a
कुञ्जरस्तुरगश्चैव तथा नागः प्रभाकरः ॥	SV-01-05-027-015c
कुमुदः कुमुदाक्षश्च तिकिरिर्हरिलस्तथा ।	SV-01-05-027-016a
कर्कराकर्करौ लोहौ तुण्डोदरमहोदरौ ॥	SV-01-05-027-016c
एते प्राधान्यतो नागाः कीर्तिता द्विजसत्तम ।	SV-01-05-027-017a
बहुत्वान्नामधेयानाम् इतरे नानुकीर्तिताः ॥	SV-01-05-027-017c
एतेषां प्रभवो यश्च प्रभवस्य च सन्ततिः ।	SV-01-05-027-018a
असङ्ख्येयेति मत्त्वा तान् न ब्रवीमि द्विजोत्तम ॥	SV-01-05-027-018c
वहूनी च सहस्राणि प्रयुतान्यर्बुदानि च ।	SV-01-05-027-019a
अशक्यान्येव सङ्ख्यातुं भुजङ्गानां तपोधन ॥ ॥	SV-01-05-027-019c
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 028	
	
शौनकः-	SV-01-05-028-001
एते वै भुजगास्तात वीर्यवन्तो दुरासदाः ।	SV-01-05-028-001a
शापतत्त्वमविज्ञाय कृतवन्तो नु किं परम् ॥	SV-01-05-028-001c
सूतः-	SV-01-05-028-002
तेषां तु भगवाञ्छेषः त्यक्त्वा कद्रूसुतानपि ।	SV-01-05-028-002a
तपो विपुलमास्थाय वायुभक्षो जितेन्द्रियः ॥	SV-01-05-028-002c
गन्धमादनमासाद्य बदर्यां च तपोधनः ।	SV-01-05-028-003a
गोकर्णे पुष्करारण्ये तथा हिमवतस्तटे ॥	SV-01-05-028-003c
तेषु तेषु च पुण्येषु तीर्थेष्वायतनेषु च ।	SV-01-05-028-004a
एकान्तशीलो नियतः सततं विजितेन्द्रियः ।	SV-01-05-028-004c
तप्यमानं तपो घोरं तं ददर्श च पितामहः ॥	SV-01-05-028-004e
ब्रह्मा-	SV-01-05-028-005
किमिदं कुरुषे शेष प्रजानां स्वस्ति वै कुरु ॥	SV-01-05-028-005ac
त्वं हि तीव्रेण तपसा प्रजास्तापयसेऽनघ ।	SV-01-05-028-006a
ब्रूहि कामं च मे शेष यत्ते हृदि चकीर्षितम् ॥	SV-01-05-028-006c
शेषः-	SV-01-05-028-007
सोदर्या मम सर्वे हि भ्रातरो मन्दचेतसः ।	SV-01-05-028-007a
सह तैर्नोत्सहे वस्तुं तद्भवाननुमन्यताम् ॥	SV-01-05-028-007c
अभ्यसूयन्ति सततं परस्परममित्रवत् ।	SV-01-05-028-008a
ततोऽहं तप आतिष्ठे नैतान्पश्येयमित्युत ॥	SV-01-05-028-008c
न मर्षयन्ति सततं ससुतां विनतां च ते ।	SV-01-05-028-009a
अस्माकं चापरो भ्राता वैनतेयः पितामह ॥	SV-01-05-028-009c
तं च द्विषन्ति तेऽत्यर्थं स चापि सुमहाबलः ।	SV-01-05-028-010a
वरप्रदानात्स्वपितुः कश्यपस्य महात्मनः ॥	SV-01-05-028-010c
सोऽहं तपः समास्थाय मोक्ष्यामीदं कलेबरम् ।	SV-01-05-028-011a
कथं मे प्रेत्यभावेऽपि तैर्न स्यात्सह सङ्गमः ।	SV-01-05-028-011c
ब्रह्मा-	SV-01-05-028-011
जानामि शेष सर्वेषां भ्रातॄणां ते विचेष्टितम् ॥	SV-01-05-028-011e
मातुश्चाप्यपराधाद्वै भ्रातॄणां ते महद्भयम् ।	SV-01-05-028-012a
कृतोऽत्र परिहारश्च पूर्वमेव भुजङ्गम ॥	SV-01-05-028-012c
भ्रातॄणां तव सर्वेषां न शोकं कर्तुमर्हसि ॥	SV-01-05-028-013ac
शापादस्मान्महाघौराद् उत्कान्मात्रा महाबल ।	SV-01-05-028-014a
वृणीष्व च वरं मत्तः शेष यत्तेऽभिकाङ्क्षितम् ॥	SV-01-05-028-014c
दित्सामीह वरं तेऽद्य प्रीतिर्मे परमा त्वयि ।	SV-01-05-028-015a
दिष्ट्या बुद्धिर्धर्मे ते निविष्टा पन्नगोत्तम । 	SV-01-05-028-015c
अतो भूयश्च ते बुद्धिर् धर्मे भवतु सुस्थिरा ॥ 	SV-01-05-028-015e
शेषः- 	SV-01-05-028-016
एष एव वरो मेऽद्य काङ्क्षितः प्रपितामह ।	SV-01-05-028-016a
धर्मे मे रमतां बुद्धिः शमे तपसि चेश्वर ॥	SV-01-05-028-016c
ब्रह्मा-	SV-01-05-028-017
प्रीतोऽस्म्यनेन ते शेष दमेन प्रशमेन च ।	SV-01-05-028-017a
त्वया त्विदं वचः कार्यं मन्नियोगात्प्रजाहितम् ॥	SV-01-05-028-017c
इमां महीं शैलवनोपपन्नां ससागरां सनगरपत्तनां च ।	SV-01-05-028-018a
त्वं शेष सम्यक् चलितां यथावत् सङ्गृह्य तिष्ठस्व यथाऽचला स्यात् ॥ 	SV-01-05-028-018c
शेषः-	SV-01-05-028-019
यथाऽऽह देवो वरदः प्रजापतिर् महीपतिर्भूतपतिर्जगत्पतिः । 	SV-01-05-028-019a
तथा महीं धारयिताऽस्मि निश्चलां प्रयच्छतां मे शिरसि प्रजापते ॥ 	SV-01-05-028-019c
ब्रह्मा- 	SV-01-05-028-020
अथो महीं गच्छ भुजङ्गमोत्तम स्वयं तवैषा विवरं प्रदास्यति । 	SV-01-05-028-020a
इमां मही धारयता त्वया हि मे महत्प्रियं शेष कृतं भविष्यति ॥	SV-01-05-028-020c
शेषोऽसि नागोत्तम धर्मदेवो महीमिमां धारयिता त्वमेकः । 	SV-01-05-028-021a
अनेकभोगान् परिगृह्य सर्वान् यथाहमेवं बलभिद्यथा वा ॥  	SV-01-05-028-021c
सूतः- 	SV-01-05-028-022
तथेति कृत्वा विवरं प्रविश्य प्रभुर्भुवो भुजगवराग्रजः स्थितः । 	SV-01-05-028-022a
बिभर्ति देवीं शिरसा महीमिमां समुद्रनेमिं परिगृह्य सर्वशः ॥ 	SV-01-05-028-022c
अधो भूमेर्वसत्येव नागोऽनन्तः प्रतापवान् ।	SV-01-05-028-023a
धारयन्वसुधामेकः शासनाद्ब्रह्मणः विभोः ॥	SV-01-05-028-023c
सुपर्णं च सहायं वै भगवानमरोत्तमः ।	SV-01-05-028-024a
प्रादादेनमनन्ताय वैनतेयं पितामहः ॥	SV-01-05-028-024c
अनन्ते च प्रयाते तु वासुकिः सुमहाबलः ।	SV-01-05-028-025a
अभ्यषिच्यत नागैस्तु दैवतैरिव वासवः ॥ ॥ 	SV-01-05-028-025c
	
	
	
	
	
	
	
	
	
	
	
	
अध्यायः 029	
	
	
सूतः- 	SV-01-05-029-001
मातुः सकाशात्तच्छापं श्रुत्वा वै पन्नगसत्तमः ।	SV-01-05-029-001a
वासुकिश्चिन्तयामास शापोऽयं न भवेत्कथम् ॥	SV-01-05-029-001c
ततः स मन्त्रयामास भ्रातृभिः सह सर्वशः ।	SV-01-05-029-002a
ऐरावतप्रभृतिभिर् ये स्वधर्मपरायणाः ॥	SV-01-05-029-002c
वासुकिः-	SV-01-05-029-003
अयं शापो यथोत्सृष्टो विदितो वस्सदानघाः ।	SV-01-05-029-003a
तस्य शापस्य मोक्षार्थं मन्त्रयित्वा यतामहे ॥	SV-01-05-029-003c
सर्वेषामपि शापानां प्रतिघातो हि विद्यते ।	SV-01-05-029-004a
न तु मात्राऽभिशप्तानां मोक्षो विद्यते पन्नगाः ॥	SV-01-05-029-004c
अव्ययस्याप्रमेयस्य सत्यस्य च यथाग्रतः ।	SV-01-05-029-005a
शप्ता इत्येव मे श्रुत्वा जायते हृदि वेपथुः ॥	SV-01-05-029-005c
नूनं सर्वविनाशोऽयमस्माकं समुदाहृतः ।	SV-01-05-029-006a
न ह्यस्मान् सोऽव्ययो देवः शपन्तीं प्रत्यषेधयत् ॥ 	SV-01-05-029-006c
तस्मात्सम्मन्त्रयामोऽद्य भुजङ्गानामनामयम् ।	SV-01-05-029-007a
यथा भवेन्न सर्वेषां मातुः कामोऽत्यगादयम् ॥	SV-01-05-029-007c
मन्त्रयाम इहैवाथ हेतुं पश्याम मोक्षणे ।	SV-01-05-029-008a
यथा नष्टं पुरा देवा गूढमग्निं गुहागतम् ॥	SV-01-05-029-008c
यथा स यज्ञो न भवेद् यथा चापि पराभवः ।	SV-01-05-029-009a
जनमेजयस्य सर्पाणां विनाशकरणाय वै ॥	SV-01-05-029-009c
सूतः- 	SV-01-05-029-010
तथेत्युक्त्वा ततः सर्वे काद्रवेयाः समाहिताः ।	SV-01-05-029-010a
समयं चकिरे तत्र मन्त्रबुद्धिविशारदाः ॥	SV-01-05-029-010c
एके तत्राब्रुवन्नागा वयं भूत्वा द्विजर्षभाः ।	SV-01-05-029-011a
जनमेजयं तं भिक्षामो यज्ञस्ते न भवेदिति ॥	SV-01-05-029-011c
अपरे त्वब्रुवन्नागास् तत्र पण्डितमानिनः ।	SV-01-05-029-012a
मन्त्रिणोऽस्य वयं सर्वे भविष्यामः सुसम्मताः ॥	SV-01-05-029-012c
स नः पृच्छति सर्वेषु कार्येष्वर्थविनिश्चयम् ।	SV-01-05-029-013a
तत्र बुद्धिं प्रवक्ष्यामो यथा यज्ञो न वर्तते ॥	SV-01-05-029-013c
स नो बहुमतान् राजा बुद्धौ बुद्धिमतां वरः ।	SV-01-05-029-014a
यज्ञार्थं प्रक्ष्यते व्यक्तं नेति वक्ष्यामहे वयम् ॥	SV-01-05-029-014c
दर्शयन्तो बहून्दोषान् प्रेत्य चेह च दारुणान् ।	SV-01-05-029-015a
हेतुभिः कारणैश्चैव यथा यज्ञो भवेन्न सः ॥	SV-01-05-029-015c
अथवा य उपाध्यायः क्रतौ तस्य भविष्यति ।	SV-01-05-029-016a
सर्पसत्रविधानज्ञो राजकार्यहिते रतः ॥	SV-01-05-029-016c
तं गत्वा दशतां कश्चिद् भुजङ्गः स मरिष्यति ।	SV-01-05-029-017a
तस्मिन्हते यज्ञकारे क्रतुः स न भविष्यति ॥	SV-01-05-029-017c
ये चान्ये सर्पसत्रज्ञा भविष्यन्त्यत्र चर्त्विजः ।	SV-01-05-029-018a
तान् सर्वान्दंशयिष्यामः कृतमेवं भविष्यति ॥	SV-01-05-029-018c
तत्रापरे मन्त्रयन्ति धर्मात्मानो भुजङ्गमाः ।	SV-01-05-029-019a
अबुद्धिरेषा युष्माकं ब्रह्महत्या न शोभना ॥	SV-01-05-029-019c
सम्यक्सा धर्ममूला वै व्यसने शान्तिरुत्तमा ।	SV-01-05-029-020a
अधर्म एवं चरितः कृत्स्नं व्यापादयेज्जगत् ॥	SV-01-05-029-020c
अपरे त्वब्रुवन्नागाः समिद्धं जातवेदसम् ।	SV-01-05-029-021a
वर्षैर्निर्वापयिष्यामो मेघा भूत्वा सविद्युतः ॥	SV-01-05-029-021c
स्रुग्भाण्डान्निशि गत्वा चाप्यपरे भुजगोत्तमाः ।	SV-01-05-029-022a
प्रमत्तानाहरन्त्वाशु विघ्न एवं भविष्यति ॥	SV-01-05-029-022c
यज्ञे वा भुजगास्तस्मिञ् शतशोऽथ सहस्रशः ।	SV-01-05-029-023a
जनं दशन्तु वै सर्वमेवं त्रासो भविष्यति ॥	SV-01-05-029-023c
अथवा संस्कृतं भोज्यं दूषयन्तु भुजङ्गमाः ।	SV-01-05-029-024a
स्वेन मूत्रपुरीषेण सर्वभोक्तृविनाशिनम् ॥	SV-01-05-029-024c
अपरे त्वब्रुवंस्तत्र ऋत्विजोऽस्य भवामहे ।	SV-01-05-029-025a
यज्ञविघ्नं करिष्यामो दीयतां दक्षिणा इति ॥	SV-01-05-029-025c
वश्यतां चगतोऽसौ नः करिष्यति यथेप्सितम् ।	SV-01-05-029-026a
अपरे त्वब्रुवंस्तत्र जले प्रक्रीडितं नृपम् ॥	SV-01-05-029-026c
गृहेत्वाऽऽनीय बध्नीमः क्रतुरेवं भवेन्न सः ।	SV-01-05-029-027a
अपरे त्वब्रुवंस्तत्र नागास्सुकृतकारिणः ॥	SV-01-05-029-027c
दशामैनं प्रसह्याशु कृतमेवं भविष्यति ।	SV-01-05-029-028a
छिन्नं मूलमनर्थानां मृते तस्मिन्भविष्यति ॥	SV-01-05-029-028c
एषा नो नैष्ठिकी बुद्धिः मता कर्तुं भुजङ्गमाः ।	SV-01-05-029-029a
यथा वा मन्यसे राजंस् तत्क्षिप्रं संविधीयताम् ॥	SV-01-05-029-029c
इत्युक्त्वा समुदैक्षन्त वासुकिं पन्नगोश्वरम् ।	SV-01-05-029-030a
वासुकिश्चापि सञ्चिन्त्य तानुवाच भुजङ्गमान् ॥	SV-01-05-029-030c
वासुकिः-	SV-01-05-029-031
नैषा वै नैष्ठिकी बुद्धिर् मता कर्तुं भुजङ्गमाः ।	SV-01-05-029-031a
सर्वेषामेव मे बुद्धिः पन्नगानां न रोचते ॥	SV-01-05-029-031c
किं तत्र संविधातव्यं भवतां यद्धितं भवेत् ।	SV-01-05-029-032a
अनेनाहं भृशं तप्ये गुणदोषौ मदाश्रयौ ॥ ॥	SV-01-05-029-032c
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 030	
	
	
सूतः-	SV-01-05-030-001
श्रुत्वा तु वचनं तेषां सर्वेषामिति चैव हि ।	SV-01-05-030-001a
वासुकेश्च वचः श्रुत्वा एलापत्रोऽब्रवीदिदम् ॥	SV-01-05-030-001c
एलापत्रः-	SV-01-05-030-002
न स यज्ञो न भविता स च राजा तथाविधः ।	SV-01-05-030-002a
जनमेजयः पाण्डवेयो यतोऽस्माकमिदं भयम् ॥	SV-01-05-030-002c
दैवेनोपहतं राजन् न कर्तव्यं च पौरुषम् ।	SV-01-05-030-003a
स दैवमेवाश्रयेत नान्यत्तत्र परायणम् ॥	SV-01-05-030-003c
पौरुषं नैतदस्माकं भयदं पन्नगोत्तमाः ।	SV-01-05-030-004a
दैवमेवाश्रयामोऽत्र शृणुध्वं वचनं मम ॥	SV-01-05-030-004c
अहं शापे समुत्सृष्टे समश्रौषं वचस्तदा ।	SV-01-05-030-005a
मातुरुत्सङ्गमारूढो भयात्पन्नगसत्तमाः । 	SV-01-05-030-005c
देवैक्षोक्तं तदाश्रौषं तीक्ष्ण तीक्ष्ण इति प्रभो | 	SV-01-05-030-006a
पितामहमुपागम्य दुःखार्तानां महाद्युते ॥	SV-01-05-030-006c
देवाः-	SV-01-05-030-007
का हि लब्ध्वा प्रियान्पुत्राञ् शपेदेवं पितामह ।	SV-01-05-030-007c
ऋते कद्रूं तीक्ष्णरोषां देवदेव तवाग्रतः ॥	SV-01-05-030-007c
तथेति वचनं तस्यास् त्वयाप्युक्तं पितामह ।	SV-01-05-030-008a
एतादिच्छाम विज्ञातुं कारणं यन्न वारिता ॥	SV-01-05-030-008c
ब्रह्मा-	SV-01-05-030-009
बहवः पन्नगास्तीक्ष्णा भीमवीर्या विषोल्बणाः ।	SV-01-05-030-009a
प्रजानां हितकामोऽहं न च वारितवांस्तदा ॥	SV-01-05-030-009c
ये दन्दशूकाः क्षुद्राश्च पापाचारा विषोल्बणाः ।	SV-01-05-030-010a
तेषां विनाशो भविता न तु ये धर्मचारिणः ॥	SV-01-05-030-010c
तन्निमित्तश्च भविता मोक्षस्तेषां महाभयात् ।	SV-01-05-030-011a
पन्नगानां निबोधध्वं यथा वै गदितं मया ॥	SV-01-05-030-011c
यायावरकुले धीमान् भविष्यति महानृषिः ।	SV-01-05-030-012a
जरत्कारुरिति ख्यातस् तेजस्वी नियतेन्द्रियः ॥	SV-01-05-030-012c
तस्य पुत्रो जरत्कारोर् उत्पत्स्यति महातपाः ।	SV-01-05-030-013a
आस्तीको नाम यज्ञं स प्रतिषेत्स्यति तं तदा । 	SV-01-05-030-013c
तत्र मोक्ष्यन्ति भुजगा ये भविष्यन्ति धार्मिकाः ॥ 	SV-01-05-030-013e
देवा-	SV-01-05-030-014
स मुनिप्रवरो देव जरत्कारुर्महातपाः ।	SV-01-05-030-014a
कस्यां पुत्रं महात्मानं जनयिष्यति वीर्यवान् ॥	SV-01-05-030-014c
ब्रह्मा-	SV-01-05-030-015
सनामायां सनामा स कन्यायां द्विजसत्तमः ।	SV-01-05-030-015a
अपत्यं वीर्यवान्देवा वीर्यवज्जनयिष्यति ॥	SV-01-05-030-015c
एलापत्रः-	SV-01-05-030-016
एवमस्त्विति तं देवाः पितामहमथाब्रुवन् ।	SV-01-05-030-016a
उक्त्वा चैवं गता देवः स च देवः पितामहः ॥	SV-01-05-030-016c
सोऽहमेवं प्रपश्यामि वासुके भगिनीं तव ।	SV-01-05-030-017a
जरत्कारुरिति ख्यातां तां तस्मै प्रतिपादय ॥	SV-01-05-030-017c
भैक्षवद्भिक्षमाणाय नागानां भयशान्तये ।	SV-01-05-030-018a
ऋषये सुव्रताय त्वम् एष मोक्षः श्रुतो मया ॥ ॥	SV-01-05-030-018c
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 031	
	
	
सूतः-	SV-01-05-031-001
एलापत्रस्य तु वचश् श्रुत्वा नागा द्विजोत्तम ।	SV-01-05-031-001a
सर्वे प्रहृष्टमनसः साधु साध्वित्यपूजयन् ॥	SV-01-05-031-001c
ततःप्रभृति तां कन्यां वासुकिः पर्यरक्षत ।	SV-01-05-031-002a
जरत्कारुं स्वसारं वै परं हर्षमवाप च ॥	SV-01-05-031-002c
ततो नातिमहान् कालः समतीत इवाभवत् ।	SV-01-05-031-003a
ततो देवासुराः सर्वे ममन्थुर्वरुणालयम् ॥	SV-01-05-031-003c
तत्र योक्त्रभून्नागो वासुकिर्बलिनां वरः ।	SV-01-05-031-004a
संस्थाप्य च महत्कर्म पितामहमुपागमन् ॥	SV-01-05-031-004c
देवा वासुकिना सार्धं पितामहमथाब्रुवन् ।	SV-01-05-031-005a
भगवञ्शापभीतोऽयं वासुकिस्तप्यते भृशम् ।	SV-01-05-031-005c
अस्यैतन्मानसं शल्यं समुद्धर्तुं त्वमर्हसि ॥	SV-01-05-031-005e
जनन्याः शापजं देव ज्ञातीनां हितकाङ्क्षिणः ।	SV-01-05-031-006a
हितो ह्ययं सदाऽस्माकं प्रियकारी च नागराट् ॥	SV-01-05-031-006c
कुरु प्रसादं देवेश शमयास्य मनोज्वरम् ॥	SV-01-05-031-007ac
ब्रह्माः-	SV-01-05-031-008
मयैतच्चिन्तितं पूर्वं वचनं मनसाऽमराः ।	SV-01-05-031-008a
एलापत्रेण नागेन यदस्याभिहितं पुरा ॥	SV-01-05-031-008c
तत्करोत्वेष नागेन्द्रः काले प्राप्तं वचस्तदा ।	SV-01-05-031-009a
विनशिष्यन्ति ये पापा न तु ये धर्मचारिणः ॥	SV-01-05-031-009c
उत्पन्नः स जरत्कारुस् तपस्युग्रे रतः सदा ।	SV-01-05-031-010a
तस्मै स्वभगिनीं काले जरत्कारुं प्रयच्छतु ॥	SV-01-05-031-010c
एलापत्रेण वचनं तदोक्तं भुजगोत्तम ।	SV-01-05-031-011a
भुजगानां हितं चैव तथा तन्न तदन्यथा ॥	SV-01-05-031-011c
सूतः- 	SV-01-05-031-012
एतच्छ्रुत्वा स नागेन्द्रः पितामहवचस्तदा ।	SV-01-05-031-012a
सर्पान्बहूञ्जरत्कारौ नियुक्तान्सुसमादधत् ॥	SV-01-05-031-012c
जरत्कारुर्यथा भार्याम् इच्छेद्वरयितुं प्रभुः ।	SV-01-05-031-013a
शीघ्रमेत्य ममाऽऽख्येयं तन्नः श्रेयो भविष्यति ॥ ॥	SV-01-05-031-013c
	
	
	
	
	
	
	
	
	
	
	
	
	
	
	
	
अध्यायः 032	
	
	
शौनकः-	SV-01-05-032-001
जरत्कारुरिति प्रोक्तं यत्त्वया सूतनन्दन ।	SV-01-05-032-001a
इच्छामि तदहं तस्य ऋषेः श्रोतुं महात्मनः ॥	SV-01-05-032-001c
किं कारणं जरत्कारोर् नामैतत्प्रथितं भुवि ।	SV-01-05-032-002a
जरत्कारुनिमित्तं मे यथावद्वक्तुमर्हसि ॥	SV-01-05-032-002c
सूतः-	SV-01-05-032-003
जरेति क्षयमाहुर्वै दारुणं कारुसञ्ज्ञितम् ।	SV-01-05-032-003a
शरीरं कारु तस्यासीत् तत्स धीमाञ्शनैः शनैः ॥	SV-01-05-032-003c
क्षपयामास तीव्रेण तपसेत्येतदुच्यते ।	SV-01-05-032-004a
जरत्कारुरिति ब्रह्मन् वासुकेर्भगिनीपतिः ॥	SV-01-05-032-004c
एवमुक्तस्तु धर्मात्मा शौनकः प्राह तं तदा ।	SV-01-05-032-005a
उग्रश्रवसमामन्त्र्य उपपन्नमिति ब्रुवन् ॥	SV-01-05-032-005c
अथ कालस्य महतः स मुनिः संशितव्रतः ।	SV-01-05-032-006a
तपस्यभिरतो धीमान् न दारानभ्यकाङ्क्षत ॥	SV-01-05-032-006c
स ह्यूर्ध्वरेतास्तपसि प्रसक्तः स्वाध्यायवान्वीतभयक्लमस्सः । 	SV-01-05-032-007a
चचार सर्वां पृथिवीं महात्मा न चापि दारान्मनसाभ्यकाङ्क्षत् ॥ 	SV-01-05-032-007c
ततः परस्मिन्सम्प्राप्ते काले कस्मिंश्चिदेव तु ।	SV-01-05-032-008a
परिक्षिदिति विख्यातो राजा कौरववंशभृत् ॥	SV-01-05-032-008c
यथा पाण्डुर्महाबाहुर् धनुर्धरवरो भुवि ।	SV-01-05-032-009a
तथा विख्यातवाँल्लोके परीक्षिदभिमन्युजः ॥	SV-01-05-032-009c
पाण्डुस्तु मृगयाशीलः पुरास्य प्रपितामहः ।	SV-01-05-032-010a
मृगान्विध्यन्वराहांश्च तरक्षून्महिषांस्तथा । 	SV-01-05-032-010c
अन्यांश्च विविधान्वन्याञ् जघान पृथिवीपतिः ॥ 	SV-01-05-032-010e
स कदाचिन्मृगं विद्ध्वा बोणन नतपर्वणा ।	SV-01-05-032-011a
पृष्ठतो धनुरादाय ससार गहने वने ॥	SV-01-05-032-011c
यथा हि भगवान्रुद्रो विद्ध्वा यज्ञमृगं दिवि ।	SV-01-05-032-012a
अन्वगच्छद्धनुष्पाणिः पर्यन्विष्यंस्ततस्ततः ॥	SV-01-05-032-012c
न हि तेन मृगो विद्धो जीवन्गच्छति वै वनम् ।	SV-01-05-032-013a
अभूतपूर्वस्तत्रासीद् राज्ञास्स्वर्गगतिं प्रति ॥	SV-01-05-032-013c
परिक्षितो महाराज्ञो विद्धो यन्नष्टवान्मृगः ।	SV-01-05-032-014a
दूरं चापहृतस्तेन मृगेण स महीपतिः ॥	SV-01-05-032-014c
परिश्रान्तः पिपासार्त आससाद मुनिं वने ।	SV-01-05-032-015a
गवां प्रचारेष्वासीनं वत्सानां मुखनिस्सृतम् ॥	SV-01-05-032-015c
भूयिष्ठमुपयुञ्जानं फेनं वै पिबतां पयः ॥	SV-01-05-032-016ac
तमभिद्रुत्य वेगेन स राजा संशितव्रतः ।	SV-01-05-032-017a
अपृच्छद्धनुरुद्यम्य तं मृगं क्षुच्छ्रमान्वितः ॥	SV-01-05-032-017c
भो भो ब्रह्मन्नहं राजा परीक्षिदभिमन्युजः ।	SV-01-05-032-018a
मया विद्धो मृगो नष्टः कच्चित्त्वं दृष्टवानसि ॥	SV-01-05-032-018c
स मुनिस्तस्य नोवाच किञ्चिन्मौनव्रते स्थितः ।	SV-01-05-032-019a
तस्य स्कन्धे मृतं सर्पं क्रुद्धो राजा समासृजत् ॥	SV-01-05-032-019c
धनुष्कोट्या समुत्क्षिप्य स चैनं समवैक्षत ।	SV-01-05-032-020a
न च किञ्चिदुवाचैनं शुभं वा यदि वाऽशुभम् ॥	SV-01-05-032-020c
स राजा क्रोधमुत्सृज्य व्यथितस्तं तथागतम् । 	SV-01-05-032-021a
दृष्ट्वा जगाम नगरीम् ऋषिस्त्वास्ते तथैव च ॥ 	SV-01-05-032-021c
तरुणस्तस्य पुत्रोऽभूत् तिग्मतेजा महातपाः ।	SV-01-05-032-022a
शृङ्गी नाम महाक्रोधो दुष्प्रसादो महाव्रतः ॥	SV-01-05-032-022c
स देवं परमीशानं सर्वभूतहिते रतम् ।	SV-01-05-032-023a
ब्रह्माणमुपतस्थे वै काले काले सुंसयतः ॥	SV-01-05-032-023c
स तेन समनुज्ञातो ब्रह्मणा गृहमेयिवान् ।	SV-01-05-032-024a
सख्योक्तः क्रीडमानेन स तत्र सहसा किल ॥	SV-01-05-032-024c
संरम्भात्कोपनोऽतीव विषकल्पो ऋषेः सुतः ।	SV-01-05-032-025a
ऋषिपुत्रेण तत्त्वाे्र्थं कृशेन द्विजसत्तम ॥ 	SV-01-05-032-025c
कृशः-	SV-01-05-032-026
तेजस्विनस्तव पिता तथैव च तपस्विनः ।	SV-01-05-032-026a
शवं स्कन्धेन वहति मा शृङ्गिन्गर्वितो भव ॥	SV-01-05-032-026c
व्याहरत्स्वृषिपुत्रेषु मा च किञ्चिद्वचो वदीः ।	SV-01-05-032-027a
अस्मद्विधेषु सिद्धेषु ब्रह्मवित्सु तपस्विषु ॥	SV-01-05-032-027c
क्व ते पुरुषमानित्वं क्व ते वाचस्तथाविधाः ।	SV-01-05-032-028a
दर्पजाः पितरं द्रष्टा यस्त्वं शवधरं तथा ॥	SV-01-05-032-028c
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 033	
	
	
सूतः- 	SV-01-05-033-001
एवमुक्तः स तेजस्वी शृङ्गी कोपसमन्वितः ।	SV-01-05-033-001a
मृतधारं गुरुं श्रुत्वा पर्यतप्यत मन्युना ॥	SV-01-05-033-001c
स तं कृशमभिप्रेक्ष्य सूनृतां वाचमुत्सृजन् ।	SV-01-05-033-002a
अपृच्छत कथं तातः स मेऽद्य मृतधारकः ॥	SV-01-05-033-002c
कृशः- 	SV-01-05-033-003
राज्ञा परिक्षिता तात मृगयां परिधावता ।	SV-01-05-033-003a
अवसक्तः पितुस्तेऽद्य मृतः कण्ठे भुजङ्गमः ॥	SV-01-05-033-003c
शृङ्गी- 	SV-01-05-033-004
किं मे पित्रा कृतं तात राज्ञोऽनिष्टं दुरात्मनः ।	SV-01-05-033-004a
ब्रूहि त्वं कृश तत्त्वेन पश्य मे तपसो बलम् ॥	SV-01-05-033-004c
कृशः- 	SV-01-05-033-005
स राजा मृगयां यातः परिक्षिदभिमन्युजः ।	SV-01-05-033-005a
ससार मृगमेकाकी विद्ध्वा बाणेन पत्रिणा ॥	SV-01-05-033-005c
न चापश्यन्मृगं राजा चरंस्तस्मिन्महावने ।	SV-01-05-033-006a
पितरं ते स दृष्ट्वैव पप्रच्छानभिभाषिणम् ॥	SV-01-05-033-006c
तं स्थूणभूतं तिष्ठन्तं क्षुत्पिपासाश्रमान्वितः ।	SV-01-05-033-007a
पुनःपुनर्मृगं नष्टं पप्रच्छ पितरं तव ॥	SV-01-05-033-007c
स च मौनव्रतोपेतो वचो न प्रत्यभाषत ।	SV-01-05-033-008a
तस्य राजा धनुष्कोट्या मृतं सर्पमवासृजत् ॥	SV-01-05-033-008c
स्कन्धे तव पिता चासौ तथैवास्ते यतव्रतः ।	SV-01-05-033-009a
सोऽपि राजा स्वनगरं प्रतियातो गजाह्वयम् ॥	SV-01-05-033-009c
सूतः-	SV-01-05-033-010
श्रुत्वैतद्रुषितः सख्युर् वचःस्तब्ध्वा च विष्ठितः ।	SV-01-05-033-010a
कोपसंरक्तनयनः प्रज्वलन्निव मन्युना ॥	SV-01-05-033-010c
आविष्टः स तु कोपेन शशाप नृपतिं तदा ।	SV-01-05-033-011a
वार्युपस्पृश्य तेजस्वी क्रोधवेगसमन्वितः ॥	SV-01-05-033-011c
शृङ्गी-	SV-01-05-033-012
योऽसौ वृद्धस्य तातस्य तथा कृच्छ्रगतस्य च ।	SV-01-05-033-012a
स्कन्धे मृतमवास्राक्षीत् पन्नगं राजकिल्विषी ॥	SV-01-05-033-012c
तं पापमतिसङ्क्रुद्धस् तक्षकः पन्नगोत्तमः ।	SV-01-05-033-013a
आशीविषस्तिग्मतेजा मद्वाक्यबलचोदितः ॥	SV-01-05-033-013c
सप्तरात्रादितो नेता यमस्य सदनं प्रति ।	SV-01-05-033-014a
द्विजानामवमन्तारं कुरूणामयशस्करम् ।	SV-01-05-033-014c
सूतः-	SV-01-05-033-014
इति शप्त्वा नृपं क्रुद्धः शृङ्गी पितरमभ्ययात् ॥	SV-01-05-033-014e
आसीनं गोचरे तस्मिन् वहन्तं शवपन्नगम् ।	SV-01-05-033-015a
वृद्धमालोक्य पितरं शृङ्गी स्कन्धगतेन वै ॥	SV-01-05-033-015c
शवेन भुजगेनासीद् भूयः क्रोधसमन्वितः ।	SV-01-05-033-016a
दुःखाच्चाश्रूणि मुमुचे पितरं चेदमब्रवीत् ॥	SV-01-05-033-016c
श्रुत्वेमां धर्षणां तात राज्ञा तेन दुरात्मना ।	SV-01-05-033-017a
कोपात्तमशपं तात राजानं दृष्टचेतसम् ॥	SV-01-05-033-017c
यथार्हति तथा चोग्रं शप्तः कुरुकुलाधमः ॥	SV-01-05-033-018ac
सप्तमेऽहनि तं पापं तक्षकः पन्नगोत्तमः ।	SV-01-05-033-019a
वैवस्वतस्य सदनं नेता परमदारुणम् । 	SV-01-05-033-019c
सूतः-	SV-01-05-033-019
तमब्रवीत्पिता ब्रह्मंस् तथा कोपसमन्वितम् ॥ 	SV-01-05-033-019e
न मे प्रियं कृतं तात नैष धर्मस्तपस्विनाम् ।	SV-01-05-033-020a
वयं तस्य नरेन्द्रस्य विषये निवसामहे ॥	SV-01-05-033-020c
न्यायतो रक्षितास्तेन तस्य शापं न रोचये ॥	SV-01-05-033-021ac
सर्वथा वर्तमानस्य राज्ञोऽप्यस्मद्विधैः सदा । 	SV-01-05-033-022a
क्षन्तव्यं पुत्र धर्मो हि हतो हन्ति न संशयः ॥	SV-01-05-033-022c
यदि राजा न रक्षेत पीडा वै नः परा भवेत् ।	SV-01-05-033-023a
न शक्नुयाम चरितुं धर्मं पुत्र यथासुखम् ॥	SV-01-05-033-023c
रक्ष्यमाणा वयं तात राजभिश्शास्त्रदृष्टिभिः ।	SV-01-05-033-024a
चरामो विपुलं धर्मं तेषां भागोऽस्ति धर्मतः ॥	SV-01-05-033-024c
परिक्षित्तु विशेषेण यथाऽस्य प्रपितामहः ।	SV-01-05-033-025a
रक्षत्यस्मान्यथा राज्ञा रक्षितव्याः प्रजास्तथा ॥	SV-01-05-033-025c
तेनेह क्षुधितेनैत्य श्रान्तेन मृगलिप्सुना ।	SV-01-05-033-026a
अजानता कृतं तात ध्रुवमेतदसंशयम् ॥	SV-01-05-033-026c
कस्मादिदं त्वया बाल्यात् सहसा दुष्कृतं कृतम् ।	SV-01-05-033-027a
न ह्यर्हति नृपः शापम् अस्मत्तः पुत्र सर्वथा ॥ ॥	SV-01-05-033-027c
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 034	
	
	
शृङ्गी-	SV-01-05-034-001
यद्येतत्साहसं तात यदि वा दुष्कृतं कृतम् ।	SV-01-05-034-001a
प्रियं वाप्यप्रियं वापि वागुक्ता न मृषा मम ॥	SV-01-05-034-001c
नैवान्यथा तद्भविता पितरेतद्ब्रवीमि ते ।	SV-01-05-034-002a
नाहं मृषा प्रब्रवीमि स्वैरेष्वपि कुतः शपन् ॥	SV-01-05-034-002c
शमीकः-	SV-01-05-034-003
जानाम्यत्युग्रभावं त्वां तव सत्यां गिरं तथा ।	SV-01-05-034-003a
नानृतं चोक्तपूर्वं ते नैतन्मिथ्या भविष्यति ॥	SV-01-05-034-003c
पित्रा पुत्रो वयस्थोऽपि सततं वाच्य एव तु ।	SV-01-05-034-004a
यथा स्याद्नुणसंयुक्तः प्राप्नुयाच्च महद्यशः ॥	SV-01-05-034-004c
किं पुनर्बाल एव त्वं तपसा भावितः प्रभो ।	SV-01-05-034-005a
वर्धते च प्रभवतां कोपोऽतीव महात्मनाम् ॥	SV-01-05-034-005c
सोऽहं पश्यामि वक्तव्यं त्वयि धर्मभृतां वर । 	SV-01-05-034-006a
पुत्रत्वाद्बालभावाच्च तवावेक्ष्य च साहसम् ॥ 	SV-01-05-034-006c
स त्वं शमयुतो भूत्वा नातः साहसमाचर ।	SV-01-05-034-007a
चरन् क्रोधमिमं त्यक्त्वा नैव धर्मं प्रहास्यसि ॥	SV-01-05-034-007c
क्रोधो हि धर्मं हरति यतीनां दुःखसञ्चितम् ।	SV-01-05-034-008a
ततो धर्मविहीनानां गतिरिष्टा न विद्यते ॥	SV-01-05-034-008c
शम एव यतीनां हि क्षमिणां सिद्धिकारकः ।	SV-01-05-034-009a
क्षमावतामयं लोकः परश्चापि क्षमावताम् ॥	SV-01-05-034-009c
तस्माच्चरेथाः सततं क्षमाशीलो जितेन्द्रियः ।	SV-01-05-034-010a
क्षमया प्राप्स्यसे लोकान् ब्रह्मणः समनन्तरान् ॥	SV-01-05-034-010c
अहं तु शममास्थाय वक्तुं तत्त्वाख्यमद्य वै ।	SV-01-05-034-011a
शिष्यं धर्मभृतस्तात प्रेषयिष्ये नृपस्य वै ॥	SV-01-05-034-011c
मम पुत्रेण शप्तोऽसि बालेनाकृतबुद्धिना ।	SV-01-05-034-012a
ममेमां धर्षणां त्वत्तः प्रेक्ष्य राजन्नमर्षिणा ॥	SV-01-05-034-012c
सूतः-	SV-01-05-034-013
एवमादिश्य शिष्यं वै प्रेषयामास सुव्रतः ।	SV-01-05-034-013a
परिक्षिते नृपतये दयापन्नो महातपाः ॥	SV-01-05-034-013c
संदिश्य कुशलप्रश्नं कार्यवृत्तान्तमेव च ।	SV-01-05-034-014a
शिष्यं गौरमुखं नाम शीलवन्तं समाहितम् ॥	SV-01-05-034-014c
सोऽभिगम्य ततः शीघ्रं नरेन्द्रं कुरुवर्धनम् ।	SV-01-05-034-015a
विवेश भवनं राज्ञः पूर्वं द्वार्स्थैर्निवेदितः ॥	SV-01-05-034-015c
पूजितस्तु नरेन्द्रेण द्विजो गौरमुखस्तदा ।	SV-01-05-034-016a
आचख्यौ विपरिश्रान्तो राज्ञे सर्वमशेषतः ।	SV-01-05-034-016c
शमीकवचनं घोरं यथोक्तं मन्त्रिसन्निधौ ॥	SV-01-05-034-016e
गौरमुखः-	SV-01-05-034-017
शमीको नाम राजेन्द्र विषये वसते तव ।	SV-01-05-034-017a
ऋषिः शमदमोपेतो मौनव्रतसमन्वितः ॥	SV-01-05-034-017c
तस्य त्वया नरव्याघ्र स्कन्धे भरतसत्तम ।	SV-01-05-034-018a
अवसक्तो धनुष्कोट्या सर्पः प्राणैर्वियोजितः ॥	SV-01-05-034-018c
क्षान्तवांस्तव तत्कर्म पुत्रस्तस्य न चक्षमे ॥	SV-01-05-034-019ac
तेन शप्तोऽसि राजेन्द्र पितुरज्ञातमद्य वै ।	SV-01-05-034-020a
तक्षकात्सप्तरात्रेण मृत्युर्वै ते भविष्यति ॥	SV-01-05-034-020c
तस्य रक्षां कुरुष्वेति पुनः पुनरथाब्रवीत् ।	SV-01-05-034-021a
तदन्यथा न शक्यं च कर्तुं केनचिदप्युत ॥	SV-01-05-034-021c
न हि शक्नोति संयन्तुं पुत्रं कोपसमन्वितम् ।	SV-01-05-034-022a
ततोऽहं प्रेषितस्तेन तव राजन्हितार्थिना ॥	SV-01-05-034-022c
सूतः	SV-01-05-034-023
इति श्रुत्वा वचो घोरं स राजा कुरुनन्दनः ।	SV-01-05-034-023a
पर्यतप्यत तत्पापं कृत्वा ब्रह्मन्महात्मनः ॥	SV-01-05-034-023c
तं च मौनव्रतधरं श्रुत्वा मुनिवरं तदा ।	SV-01-05-034-024a
भूय एवाभवद्राजा शोकसन्तप्तमानसः ॥	SV-01-05-034-024c
अनुक्रोशान्मतं तस्य शमीकस्योवधार्य तु ।	SV-01-05-034-025a
पर्यतप्यत भूयोऽपि कृत्वा तत्किल्बिषं मुने ॥	SV-01-05-034-025c
न हि मृत्युं तथा राजा श्रुत्वा वै सोऽन्वतप्यत ।	SV-01-05-034-026a
अशोचदमरप्रख्यो यथा कृत्वेह कर्म तत् ॥	SV-01-05-034-026c
ततस्तं प्रेषयामास राजा गौरमुखं तदा ।	SV-01-05-034-027a
भूयः प्रसादं भगवान् करोत्विति ममैष वै ॥	SV-01-05-034-027c
श्रुत्वा तद्वचनं राज्ञो मुनिर्गौरमुखस्तदा ।	SV-01-05-034-028a
तमनुज्ञाप्य वेगेन प्रजगामाश्रमं गुरोः ॥	SV-01-05-034-028c
तस्मिंस्तु गतमात्रे तु राजा गौरमुखे तदा ।	SV-01-05-034-029a
मन्त्रिभिर्मन्त्रयामास सह संविग्नमानसः ॥	SV-01-05-034-029c
निश्चित्य मन्त्रिभिश्चैव सहितो मन्त्रतत्त्ववित् ।	SV-01-05-034-030a
प्रासादं कारयामास एकस्तम्भं सुरक्षितम् ॥	SV-01-05-034-030c
रक्षां च विदधे तत्र भिषजश्चौषधानि च ।	SV-01-05-034-031a
ब्राह्मणान् सिद्धमन्त्रांश्च सर्वतो वै न्यवेशयत् ॥	SV-01-05-034-031c
राजकार्याणि तत्रस्थः सर्वाण्येवाकरोच्च सः ।	SV-01-05-034-032a
मन्त्रिभिः सह मन्त्रज्ञैः समन्तात्परिरक्षितः ॥	SV-01-05-034-032c
प्राप्ते च दिवसे तस्मिन् सप्तमे द्विजसत्तमः ।	SV-01-05-034-034a
काश्यपोऽभ्यागमद्विद्वांस् तं राजानं चिकित्सितुम् ॥	SV-01-05-034-034c
श्रुतं हि तेन तदभूद् अद्य तं राजसत्तमम् ।	SV-01-05-034-035a
तक्षकः पन्नगश्रेष्ठो नेष्यते यमसादनम् ॥	SV-01-05-034-035c
तं दष्टं पन्नगेन्द्रेण करिष्येऽहमपज्वरम् ।	SV-01-05-034-036a
तत्र मेऽर्थश्च धर्मश्च भवितेति विचिन्तयन् ॥	SV-01-05-034-036c
तं ददर्श स नागेन्द्रस् तक्षकः काश्यपं पथि ।	SV-01-05-034-037a
गच्छन्तमेकमनसं द्विजो भूत्वा वयोऽधिकः ॥	SV-01-05-034-037c
तमब्रवीत्पन्नगेन्द्रः काश्यपं मुनिपुङ्गवम् ।	SV-01-05-034-038a
क्व भवांस्त्वरितो याति किं च कार्यं चिकीर्षति ॥	SV-01-05-034-038c
काश्यपः-	SV-01-05-034-039
नृपं कुरुकुलोत्पन्नं परिक्षितमरिन्दमम् ।	SV-01-05-034-039a
तक्षकः पन्नगश्रेष्ठस् तेजसाऽध्य प्रधक्ष्यति ॥	SV-01-05-034-039c
तं दष्टं पन्नगेन्द्रेण तेनाग्निसमतेजसा ।	SV-01-05-034-040a
पाण्डवानां कुलकरं राजानममितौजसम् । 	SV-01-05-034-040c
गच्छामि सौम्य त्वरितः सद्यः कर्तुमपज्वरम् ॥ 	SV-01-05-034-040e
तक्षकः	SV-01-05-034-041
अहं स तक्षको ब्रह्मंस् तं धक्ष्यामि महीपतिम् ।	SV-01-05-034-041a
निवर्तस्व मया दष्टं न शक्यं स्याच्चिकित्सितुम् ॥	SV-01-05-034-041c
काश्यप-	SV-01-05-034-042
अहं तं नृपतिं नाग त्वया दष्टमपज्वरम् ।	SV-01-05-034-042a
करिष्य इति मे बुद्धिर् विद्याबलसमाश्रिता ॥ ॥	SV-01-05-034-042c
	
	
	
	
	
	
	
	
	
	
	
	
	
	
	
	
	
	
	
अध्यायः 035	
	
	
तक्षकः-	SV-01-05-035-001
दष्टं यदि मयेह त्वं शक्तः किञ्चिच्चिकित्सितुम् ।	SV-01-05-035-001a
ततो दष्टं मया वृक्षम् इमं जीवय काश्यप ॥	SV-01-05-035-001c
परं मन्त्रबलं यत्ते तद्दर्शय यतस्व च ।	SV-01-05-035-002a
न्यग्रोधमेनं धक्ष्यामि पश्यतस्ते द्विजोत्तम ॥	SV-01-05-035-002c
काश्यपः- 	SV-01-05-035-003
दश नागेन्द्र वृक्षं त्वं यमेनमभिमन्यसे ।	SV-01-05-035-003a
अहमेनं त्वया दष्टं जीवयिष्ये भुजङ्गम । 	SV-01-05-035-003c
सूतः	SV-01-05-035-004
एवमुक्तस्स नागेन्द्रः काश्यपेन महात्मना ।	SV-01-05-035-004a
अदशद्वृक्षमभ्येत्य न्यग्रोधं पन्नगोत्तमः ॥	SV-01-05-035-004c
स वृक्षस्तेन दष्टस्सन् सद्य एव महाद्युते ।	SV-01-05-035-005a
आशीविषविषोपेतः प्रजज्वाल समन्ततः ॥	SV-01-05-035-005c
तं दग्ध्वा स नगं नागः काश्यपं पुनरब्रवीत् ।	SV-01-05-035-006a
कुरु यत्नं द्विजश्रेष्ठ जीवयैनं वनस्पतिम् ॥	SV-01-05-035-006c
सूतः-	SV-01-05-035-007
भस्मीभूतं ततो वृक्षं पन्नगेन्द्रस्य तेजसा ।	SV-01-05-035-007a
भस्म सर्वं समाहृत्य काश्यपो वाक्यमब्रवीत् ॥	SV-01-05-035-007c
काश्यपः-	SV-01-05-035-008
विद्याबलं पन्नगेन्द्र पश्य मेऽस्मिन्वनस्पतौ ।	SV-01-05-035-008a
अहं सञ्जीवयाम्येनं पश्यतस्ते भुजङ्गम ॥	SV-01-05-035-008c
सूतः-	SV-01-05-035-009
ततस्स भगवान्विद्वान् काश्यपो द्विजसत्तमः ।	SV-01-05-035-009a
भस्मराशीकृतं वृक्षं विद्यया समजीवयत् ॥	SV-01-05-035-009c
साङ्कुरं तं स कृतवांस् ततः पर्णद्वयान्वितम् ।	SV-01-05-035-010a
पलाशिनं शाखिनं च तथा विटपिनं पुनः ॥	SV-01-05-035-010c
तं दृष्ट्वा जीवितं वृक्षं काश्यपेन महात्मना ।	SV-01-05-035-011a
उवाच तक्षको ब्रह्मन् एतदत्यद्भुतं त्वयि ॥	SV-01-05-035-011c
विप्रेन्द्र यद्विषं हन्या मम वा मद्विधस्य वा ।	SV-01-05-035-012a
कं त्वमर्थमभिप्रेक्ष्य यासि तत्र तपोधन ॥	SV-01-05-035-012c
यत्तेऽभिलषितं प्राप्तं फलमस्मान्नृपोत्तमात् ।	SV-01-05-035-013a
तत्तेऽहं सम्प्रदास्यामि निवर्तस्व द्विजोत्तम ॥	SV-01-05-035-013c
विप्रशापाभिभूते च क्षीणायुषि नराधिपे ।	SV-01-05-035-014a
अटमानस्य ते विप्र सिद्धिः संशयिता भवेत् ॥	SV-01-05-035-014c
ततो यशः प्रदीप्तं ते त्रिषु लोकेषु विश्रुतम् ।	SV-01-05-035-015a
विरश्मिरिव घर्मांशुर् अन्तर्धानमितो व्रजेत् ॥	SV-01-05-035-015c
काश्यपः-	SV-01-05-035-016
धनार्थी याम्यहं तत्र तद्वदस्व भुजङ्गम ।	SV-01-05-035-016a
ततोऽहं विनिवर्तिष्ये गृहायोरगसत्तम ॥	SV-01-05-035-016c
तक्षकः-	SV-01-05-035-017
यावद्धनं प्रार्थयसे तस्माद्राज्ञस्ततोऽधिकम् ।	SV-01-05-035-017a
अहं तेऽद्य प्रदास्यामि निवर्तस्व द्विजोत्तम ॥	SV-01-05-035-017c
सूत- 	SV-01-05-035-018
तक्षकस्य वचश्श्रुत्वा काश्यपो द्विजसत्तमः ।	SV-01-05-035-018a
प्रदध्यौ सुमहातेजा राजानं प्रति बुद्धिमान् ॥	SV-01-05-035-018c
दिव्यज्ञानस्स तेजस्वी ज्ञात्वा तं नृपतिं तदा ।	SV-01-05-035-019a
क्षीणायुषं पाण्डवेयम् अपावर्तत काश्यपः ।	SV-01-05-035-019c
लब्ध्वा वित्तं मुनिवरस् तक्षकाद्यावदीप्सितम् ॥	SV-01-05-035-019e
निवृत्ते काश्यपे तस्मिन् समयेन महात्मनि ।	SV-01-05-035-020a
जगाम तक्षकस्तूर्णं नगरं नागसाह्वयम् ॥	SV-01-05-035-020c
अथ शुश्राव गच्छन्स तक्षको जगतीपतिम् ।	SV-01-05-035-021a
मन्त्रैर्विषहरैर्दिव्यै रक्ष्यमाणं प्रयत्नतः ॥	SV-01-05-035-021c
स चिन्तयामास तदा मायायोगेन पार्थिवः । 	SV-01-05-035-022a
मया वञ्चयितव्योऽसौ क उपायो भवेदिति ॥	SV-01-05-035-022c
ततस्तापसरूपेण प्राहिणोत्स भुजङ्गमान् । 	SV-01-05-035-023a
फलपात्रोदकं गृह्य राज्ञे नागोऽथ तक्षकः ॥	SV-01-05-035-023c
तक्षकः-	SV-01-05-035-024
गच्छध्वं यूयमव्यग्रा राजानं कार्यवत्तया । 	SV-01-05-035-024a
फलपात्रोदकं नाम प्रतिग्राहयितुं नृपम् ॥	SV-01-05-035-024c
सूतः-	SV-01-05-035-025
ते तक्षकसमादिष्टास् तथा निन्युर्भुजङ्गमाः । 	SV-01-05-035-025a
उपनिन्युस्तथा राज्ञे दर्भानम्भः फलानि च ॥	SV-01-05-035-025c
तच्च सर्वं स राजेन्द्रः प्रतिजग्राह वीर्यवान् ।	SV-01-05-035-026a
श्रुत्वा तु तेषां कार्याणि गम्यतामित्युवाच तान् ॥	SV-01-05-035-026c
गतेषु तेषु नागेषु तापसच्छद्मरूपिषु ।	SV-01-05-035-027a
अमात्यान्सुहृदश्चैव प्रोवाच स नराधिपः ॥	SV-01-05-035-027c
भक्षयन्तु भवन्तो वै स्वादूनीमानि सर्वशः । 	SV-01-05-035-028a
तापसैरुपनीतानि फलानि सहिता मया ॥	SV-01-05-035-028c
अथा राजा ससचिवः फलान्यादातुमैच्छत ॥	SV-01-05-035-029ac
यज्जग्राह फलं राजा तस्मिन् कृमिरभूदणुः ।	SV-01-05-035-030a
ह्रस्वकः कृष्णनयनस् ताम्रो वर्णोन शौनक ।	SV-01-05-035-030c
स तं गृह्य नृपश्रेष्ठः सचिवानिदमब्रवीत् ॥	SV-01-05-035-030e
अस्तमभ्येति सविता विषादन्यन्न मे भयम् ।	SV-01-05-035-031a
सत्यवागस्तु स मुनिः कृमिको मां दशत्वयम् ॥	SV-01-05-035-031c
तक्षको नाम भूत्वा वै तथा परिहृतं भवेत् ।	SV-01-05-035-032a
ते चैनमन्ववर्तन्त मन्त्रिणः कालचोदिताः ॥	SV-01-05-035-032c
एवमुक्त्वा स राजेन्द्रो ग्रीवायां सन्निवेश्य ह ।	SV-01-05-035-033a
कृमिकं प्राहसत्तूर्णं मुमूर्षुर्नष्टचेतनः ॥	SV-01-05-035-033c
हसन्नेव च नागेन तक्षकेणाभिवेष्टितः ।	SV-01-05-035-034a
तस्मात्फलाद्विनिष्क्रम्य यत्तद्राज्ञे निवेदितम् ॥	SV-01-05-035-034c
वेष्टयित्वा च भोगेन विनद्य च महास्वनम् ।	SV-01-05-035-035a
अदशत्पृथिवीपालं तक्षकः पन्नगेश्वरः ॥ ॥ 	SV-01-05-035-035c
	
	
	
	
	
	
	
	
अध्यायः 036	
	
	
सूतः- 	SV-01-05-036-001
तं तथा मन्त्रिणो दृष्ट्वा नागेन परिवेष्टितम् ।	SV-01-05-036-001a
विवर्णवदनास्सर्वे रुरुदुर्भृशदुःखिताः ॥	SV-01-05-036-001c
दहन्तं तं तथा दृष्ट्वा मन्त्रिणस्ते प्रदुद्रुवुः ।	SV-01-05-036-002a
अपश्यश्चैव ते यान्तम् आकाशे नागमद्भुतम् ॥	SV-01-05-036-002c
सीमन्तमिव कुर्वाणं नभसः पद्मवर्चसम् ।	SV-01-05-036-003a
तक्षकं पन्नगश्रेष्ठं भृशं शोकपरायणाः ॥	SV-01-05-036-003c
ततस्तु ते तद्गृहमग्निना वृतं प्रदीप्यमानं विषजेन भोगिनः । 	SV-01-05-036-004a
भयात्परित्यज्य दिशः प्रपेदिरे पपात तच्चाशनिताडितं यथा ॥ 	SV-01-05-036-004c
ततो नृपे तक्षकतेजसा हते प्रयुज्य सर्वाः परलोकसत्क्रियाः । 	SV-01-05-036-005a
शुचिर्द्विजो राजपुरोहितस्तदा तथैव ते तस्य नृपस्य मन्त्रिणः ॥ 	SV-01-05-036-005c
नृपं शिशुं तस्य नृपस्य चक्रिरे समेन्त्रिणस्तत्पुरवासिनो जनाः । 	SV-01-05-036-006a
नृपं यमाहुस्तममित्रतापनं कुरुप्रवीरं जनमेजयं तदा ॥ 	SV-01-05-036-006c
स बाल एवार्यमतिर्नृपोत्तमः सहैव तैर्मन्त्रिपुरोहितैस्तदा । 	SV-01-05-036-007a
शशास राज्यं कुरुपुङ्गवाग्रजो यथाऽस्य वीरः प्रपितामहस्तथा ॥ 	SV-01-05-036-007c
ततस्तु राजानममित्रतापनं समीक्ष्य ते तस्य नृपस्य मन्त्रिणः । 	SV-01-05-036-008a
सुवर्णवर्माणमुपेत्य काशिपं वपुष्टमार्थं वरयांप्रचक्रमुः ॥ 	SV-01-05-036-008c
ततस्स राजा प्रददौ वपुष्टमां कुरुप्रवीराय समीक्ष्य धर्मतः । 	SV-01-05-036-009a
स चापि तां प्राप्य मुदा युतोऽभवन्न चान्यनारीषु मनो दधे क्वचित् ॥ 	SV-01-05-036-009c
सरस्सु फुल्लेषु नगेषु चैव हि प्रसन्नचेता विजहार सप्रियः । 	SV-01-05-036-010a
तथा स राजप्रवरो विजह्रिवान् यथोर्वशीं प्राप्य पुरा पुरूरवाः ॥ 	SV-01-05-036-010c
वपुष्टमा चापि वरं पतिं तदा प्रतीतरूपं तमवाप्य भूमिपम् । 	SV-01-05-036-011a
अनन्यभावा रमयाम्बभूव सा विहारकालेष्ववरोधसुन्दरी ॥ ॥ 	SV-01-05-036-011c
	
	
	
	
	
	
	
	
	
	
	
	
	
	
अध्यायः 037	
	
	
सूतः-	SV-01-05-037-001
एतस्मिन्नेव काले तु जरत्कारुर्महातपाः ।	SV-01-05-037-001a
चचार पृथिवीं कृत्स्नां यत्रसायंगृहो मुनिः ॥	SV-01-05-037-001c
चरन्दीक्षां महातेजा दुश्चरामकृतात्मभिः ।	SV-01-05-037-002a
तीर्थेष्वायतनं कुर्वन् पुण्येषु विचचार ह ॥	SV-01-05-037-002c
वायुभक्षो निराहारः शुष्यन्नहरहर्मुनिः ।	SV-01-05-037-003a
स ददर्श पितॄन्गर्ते लम्बमानानधोमुखान् ॥	SV-01-05-037-003c
एकतन्त्ववशिष्टान्वै वीरणस्तम्बमाश्रितान् ।	SV-01-05-037-004a
तं च तन्तुं  शनैराखुम् आददानं बिलाश्रयम् ॥	SV-01-05-037-004c
निराहारकृशाञ्जीर्णान् गर्ते स्वत्राणमिच्छतः ।	SV-01-05-037-005a
उपसृत्य स तान्दीनान् दीनरूपोऽभ्यभाषत ॥	SV-01-05-037-005c
जरत्कारुः-	SV-01-05-037-006
के भवन्तोऽवलम्बन्ते वीरणस्तम्बमाश्रिताः ।	SV-01-05-037-006a
दुर्बलं खादितं मूले आखुना बिलवासिना ॥	SV-01-05-037-006c
वीरणस्तम्बके मूलं यदप्येकमिह स्थितम् ।	SV-01-05-037-007a
तदप्ययं शनैराखुर् आदत्ते दशनैः शितैः ॥	SV-01-05-037-007c
छेद्यतेऽल्पावशिष्टत्वाद् एतदप्यचिरादिव ।	SV-01-05-037-008a
तत्रस्थाः पतिता रौद्रे गर्तेह्यस्मिन्नधोमुखाः ॥	SV-01-05-037-008c
तस्मान्मे दुःखमुत्पन्नं दृष्ट्वा युष्मानधोमुखान् ।	SV-01-05-037-009a
कृच्छ्रामापदमापन्नान् प्रियं किं करवाणि वः ॥	SV-01-05-037-009c
तपसोऽस्य चतुर्थेन तृतीयेन च वा पुनः ।	SV-01-05-037-010a
अर्धेन वापि सन्तर्तुम् आपदं ब्रूत मा चिरम् ॥	SV-01-05-037-010c
अथवा तु समग्रेण तरन्तु तपसा मम ।	SV-01-05-037-011a
भवन्तः सर्व एतस्मात् काममेवं विधीयताम् ॥	SV-01-05-037-011c
पितरः-	SV-01-05-037-012
कुतो भवान्ब्रह्मचारी यो नस्त्रातुमिहेच्छति ।	SV-01-05-037-012a
न तु विप्राग्र्य तपसा शक्यमेतद्व्यपोहितुम् ॥	SV-01-05-037-012c
अस्ति नस्तात तपसः फलं प्रवदतां वर ।	SV-01-05-037-013a
सन्तानप्रक्षयाद्ब्रह्मन् पताम निरयेऽशुचौ ॥	SV-01-05-037-013c
लम्बतामिह नस्तात न ज्ञानं प्रतिभाति वै  ।	SV-01-05-037-014a
येन त्वामाभिजानीमो लोके विख्यातपौरुषम् ॥	SV-01-05-037-014c
ऋद्धो भवान् महायोगी यो नः शोच्यान् सुदुःखितान् ।	SV-01-05-037-015a
शोचस्युपेत्य कारुण्याच् छृणु ये वै वयं द्विज ॥	SV-01-05-037-015c
यायावरा नाम वयम ऋषयः संशितव्रताः ।	SV-01-05-037-016a
लोकात् पुण्यादितो भ्रष्टाः सन्तानप्रक्षयान्विताः ॥	SV-01-05-037-016c
प्रणष्टं नस्तपः पुण्यं न हि नस्तन्तुरस्ति वै ।	SV-01-05-037-017a
अस्ति त्वेकोऽद्य नस्तन्तुः सोऽपि नास्ति यथा तथा ॥	SV-01-05-037-017c
मन्दभाग्योऽल्पभाग्यानां बन्धुस्स किल नः कुले ।	SV-01-05-037-018a
जरत्कारुरिति ख्यातो वेदवेदाङ्गपारगः ॥	SV-01-05-037-018c
नियतात्मा महात्मा च सुव्रतः सुमहातपाः ।	SV-01-05-037-019a
तेन स्म तपसो लोभात् कृच्छ्रमापादिता वयम् ॥	SV-01-05-037-019c
न तस्य भार्या पुत्रो वा बान्धवो वाऽपि कश्चन ।	SV-01-05-037-020a
तस्माल्लम्बामहे गर्ते नष्टसञ्ज्ञा ह्यनाथवत् ॥	SV-01-05-037-020c
स वक्तव्यस्त्वया दृष्ट्वा ह्यस्माकं नाथवत्तया ।	SV-01-05-037-021a
पितरस्तेऽवलम्बन्ते गर्ते दीना अधोमुखाः ॥	SV-01-05-037-021c
साधु दारान् कुरुष्वेति प्रजायस्वेति चाभि भोः ।	SV-01-05-037-022a
कुलतन्तुर् हि नश्शिष्टः स एवैकस्तपोधन ॥	SV-01-05-037-022c
यं तु पश्यसि नो ब्रह्मन् वीरणस्तम्बमाश्रतान् ।	SV-01-05-037-023a
एषोऽस्माकं कुलस्तम्ब आस्ते स्वकुलवर्धनः ॥	SV-01-05-037-023c
यानि पश्यसि चैवं त्वं मूलानीमानि वीरुधः ।	SV-01-05-037-024a
एते नस्तन्तवस्तात कालेन परिभक्षिताः ॥	SV-01-05-037-024c
यत्त्वेकं पश्यसि ब्रह्मन् मूलमस्या न भक्षितम् ।	SV-01-05-037-025a
अत्र लम्बामहे सर्वे सोऽप्येकस्तम्ब आश्रितः  ॥	SV-01-05-037-025c
यमाखुं पश्यसि ब्रह्मन् काल एष महाबलः ॥	SV-01-05-037-025e
स तन्तुमेकं दिवसैर् दशनैः क्षयते नुदन् ।	SV-01-05-037-026a
जरत्कारुं तपोलुब्धं मन्दात्मानमचेतसम् ॥	SV-01-05-037-026c
न हि नस्तत्तपस्तस्य तारयिष्यति सत्तम ॥	SV-01-05-037-027ac
छिन्नमूलान् परिभ्रष्टान् कालोपहतचेतसः ।	SV-01-05-037-028a
अप्रविष्टान् प्रपश्यास्मान् यथा दुष्कृतकारिणः ॥	SV-01-05-037-028c
अस्मासु पतितेष्वत्र सह पूर्वैः सहान्वयैः ।	SV-01-05-037-029a
छिन्नः कालेन सोऽप्यत्र गन्ता वै नरकं ततः ॥	SV-01-05-037-029c
तपो वाऽप्यथ वा यज्ञो यच्चान्यत्पावनं महत् ।	SV-01-05-037-030a
तत्सर्वं न समं तात सन्तत्यैतत्सतां मतम्  ॥	SV-01-05-037-030c
स तात दृष्ट्वा ब्रूयास्त्वं जरत्कारुं तपस्विनम् ।	SV-01-05-037-031a
यथा दृष्टमिदं चाद्य त्वयाऽऽख्येयमशेषतः ॥	SV-01-05-037-031c
यथा दारान्प्रकुर्यात्स पुत्रांश्चोत्पादयेद्यथा ।	SV-01-05-037-032a
तथा ब्रह्मंस्त्वया वाच्यः सोऽस्माकं नाथवत्तया ॥	SV-01-05-037-032c
	
	
	
	
	
	
	
	
	
	
	
	
	
	
	
	
अध्यायः 038	
	
	
सूतः-	SV-01-05-038-001
एतच्छ्रुत्वा जरत्कारुर् भृशं शोकपरायणः ।	SV-01-05-038-001a
उवाच स्वान्पितॄन् मुख्यान् बाष्पगद्गदया गिरा ॥	SV-01-05-038-001c
जरत्कारुः-	SV-01-05-038-002
अहमेव जरत्कारुः किल्बिषी भवतां सुतः ।	SV-01-05-038-002a
तं दण्डं धारयत मे दुष्कृतेरकृतात्मनः ॥	SV-01-05-038-002c
पितरः-	SV-01-05-038-003
पुत्र दिष्ट्याऽसि सम्प्राप्त इमं देशं यदृच्छया ।	SV-01-05-038-003a
किमर्थं च त्वया ब्रह्मन् न कृतो दारसङ्ग्रहः ॥	SV-01-05-038-003c
जरत्कारुः-	SV-01-05-038-004
ममायं पितरो नित्यं हृदि सम्परिवर्तते ।	SV-01-05-038-004a
ऊर्ध्वरेताः शरीरं वै प्रापयेयममुत्र च ॥	SV-01-05-038-004c
एवं दृष्ट्वा तु भवतः शकुन्तानिव लम्बतः ।	SV-01-05-038-005a
मया निवर्तिता बुद्धिर् ब्रह्मचर्यात्पितामहाः ॥	SV-01-05-038-005c
करिष्ये वः प्रियं कामं निवेक्ष्ये नात्र संशयः ।	SV-01-05-038-006a
सनामां यद्यहं कन्याम् उपलप्स्ये कदाचन ॥	SV-01-05-038-006c
भविष्यति च या काचिद् भैक्ष्यवत्स्वयमुद्यता ।	SV-01-05-038-007a
प्रतिग्रहीता तामस्मि न हरेयं च तामहम् ॥	SV-01-05-038-007c
एवंविधमहं कुर्यां निवेशं प्राप्नुयां यदि । 	SV-01-05-038-008a
अन्यथा न करिष्ये तत् सत्यमेतत्पितामहाः ॥ 	SV-01-05-038-008c
सूतः- 	SV-01-05-038-009
एवमुक्त्वा तु स पितॄंश् चचार पृथिवीं मुनिः ।	SV-01-05-038-009a
न च स्म लभते भार्यां वृद्धोऽयमिति शौनक ॥	SV-01-05-038-009c
यदा निर्वेदमापन्नः पितृभिश्च प्रचोदितः ।	SV-01-05-038-010a
तदाऽरण्यं स गत्वोच्चैश् चुक्रोश भृशदुःखितः ॥	SV-01-05-038-010c
यानि भूतानि सन्तीह जङ्गमस्थावराणि च ।	SV-01-05-038-011a
अन्तर्हितानि वा यानि तानि शृण्वन्तु मे वचः ॥	SV-01-05-038-011c
उग्रे तपसि वर्तन्तं पितरश्चोदयन्ति माम् ।	SV-01-05-038-012a
निविशस्वेति दुःखार्तास् तेषां प्रियचिकीर्षया ॥	SV-01-05-038-012c
निवेशार्थ्यखिलां भूमिं कन्याभैक्ष्यं चराम्यहम् ।	SV-01-05-038-013a
दरिद्रो दुःखशीलश्च पितृभिः सन्नियोजितः ॥	SV-01-05-038-013c
यस्य कन्याऽस्ति भूतस्य गुणैः सम्यक् प्रकीर्तिताः ।	SV-01-05-038-014a
प्रयच्छतु स मे कन्यां चरतः सर्वतोदिशम् ॥	SV-01-05-038-014c
मम कन्या सनामा या भैक्ष्यवच्चोद्यता भवेत् ।	SV-01-05-038-015a
हरेयं चैव यां नाहं तां मे कन्यां प्रयच्छत ॥	SV-01-05-038-015c
ततस्ते पन्नगा ये वै जरत्कारौ समाहिताः ।	SV-01-05-038-016a
तामादाय प्रवृत्तिं ते वासुकेः प्रत्यवेदयन् ॥	SV-01-05-038-016c
तेषां श्रुत्वाऽथ नागेन्द्रस् तां कन्यां समलङ्कृताम् ।	SV-01-05-038-017a
प्रगृह्यारण्यमगमत् समीपं तस्य पन्नगः ॥	SV-01-05-038-017c
स तत्र भैक्ष्यवत्कन्यां प्रादात्तस्मै महात्मने ।	SV-01-05-038-018a
कालेन वासुकिर्ब्रह्मन् न स तां प्रत्यगृह्णत ॥	SV-01-05-038-018c
असनामेति वै कृत्वा भरणे चाविचारिते ।	SV-01-05-038-019a
मोक्षभावे स्थितश्चापि मन्दीभूतः परिग्रहे ॥	SV-01-05-038-019c
ततो नाम स कन्यायाः पप्रच्छ भृगुनन्दन ।	SV-01-05-038-020a
वासुकिं हरणं चास्या न कुर्यामित्युवाच ह ॥ ॥	SV-01-05-038-020c
	
	
	
	
	
	
	
	
	
	
	
	
	
	
	
	
अध्यायः 039	
	
	
सूतः- 	SV-01-05-039-001
वासुकिस्त्वब्रवीद्वाक्यं जरत्कारुमृषिं तदा ।	SV-01-05-039-001a
सनामा तव कन्येयं स्वसा मे तपसान्विता ॥	SV-01-05-039-001c
हरिष्यामि च ते भार्यां प्रतीच्छेमां द्विजोत्तम ।	SV-01-05-039-002a
रक्षणं च करिष्येऽस्याः सर्वशक्त्या तपोधन । 	SV-01-05-039-002c
त्वदर्थं रक्षिता चैषा मया मुनिवरप्रभो ॥ 	SV-01-05-039-002e
ऋषिः-	SV-01-05-039-003
न भरिष्येऽहमेतां वै एष मे समयः कृतः ।	SV-01-05-039-003a
अप्रियं मा करिष्यच्च कृते चैनां त्यजाम्यहम् ॥	SV-01-05-039-003c
सूतः-	SV-01-05-039-004
प्रतिश्रुते तु नागेन भरिष्ये भगिनीमिति ।	SV-01-05-039-004a
जरत्कारुस्तदा वेश्म भुजगस्य जगाम ह ॥	SV-01-05-039-004c
तत्र मन्त्रविदां श्रेष्ठस् तपोवृद्धो महामतिः ।	SV-01-05-039-005a
जग्राह पाणिं धर्मात्मा विधिमन्त्रपुरस्कृतम् ॥	SV-01-05-039-005c
ततो वासगृहे शुभ्रे पन्नगेन्द्रस्य धीमतः ।	SV-01-05-039-006a
जगाम भार्यामादाय स्तूयमानो मनीषिभिः ॥	SV-01-05-039-006c
शयनं तत्र वैक्लृप्तं परार्थ्यास्तरणावृतम् ।	SV-01-05-039-007a
स तत्र भार्यासहियो जरत्कारुरुवास ह ।	SV-01-05-039-007c
स तत्र समयं चक्रे भार्यया सह सत्तमः ॥	SV-01-05-039-007e
जरत्कारुः-	SV-01-05-039-008
विप्रियं मे न कर्तव्यं न च वाच्यं कदाचन ।	SV-01-05-039-008a
त्यजेयमप्रिये हि त्वां कृते वासं च ते गृहे ॥	SV-01-05-039-008c
एतद्गृहाण वचनं मया यत्समुदीरितम् ॥	SV-01-05-039-009ac
सूतः-	SV-01-05-039-010
ततः परमसंविग्ना स्वसा नागपतेस्तु सा ।	SV-01-05-039-010a
अतिदुःखान्विता वाचं तमुवाचैवमस्त्विति ॥	SV-01-05-039-010c
तथैव साच भर्तारं दुःखशीलमुपचारत् ।	SV-01-05-039-011a
उपायैश्श्वेतकाकीयैः प्रियकामा यशस्विनी ॥	SV-01-05-039-011c
ऋतुकाले ततस्स्नाता कदाचिद्वासुकेस्स्वसा ।	SV-01-05-039-012a
भर्तारं तु यथान्यायम् उपतस्थे महामुनिम् ॥	SV-01-05-039-012c
तत्र तस्यां समभवद् गर्भो ज्वलनसन्निभः ।	SV-01-05-039-013a
अतीव तपसा युक्तो वैश्वानरसमद्युतिः ॥	SV-01-05-039-013c
शुक्लपक्षे यथा सोमो व्यवर्धत तथैव सः ।	SV-01-05-039-014a
ततः कतिपयाहस्तु जरत्कारुर्महातपाः ॥	SV-01-05-039-014c
उत्सङ्गेऽस्याश्शिरः कृत्वा सुष्वाप परिखिन्नवत् ।	SV-01-05-039-015a
तस्मिंश्च सुप्ते विप्रेन्द्रे सविताऽस्तमियाद्गिरिम् ॥	SV-01-05-039-015c
अह्नः परिक्षये ब्रह्मंस् ततः साऽचिन्तयत्तदा ।	SV-01-05-039-016a
वासुकेर्भगिनी भीता धर्मलोपान्मनस्विनी ॥	SV-01-05-039-016c
किं नु मे सुकृतं भूयाद् भर्तुरुत्थापनेन वा ।	SV-01-05-039-017a
दुःखशीलो हि धर्मात्मा कथं नास्यापराध्नुयाम् ॥	SV-01-05-039-017c
कोपो वा धर्मशीलस्य धर्मलोपोऽथवा पुनः ।	SV-01-05-039-018a
धर्मलोपो गरीयान्वै स्यादित्यत्राकरोन्मनः ॥	SV-01-05-039-018c
उत्थापयिष्ये यद्येनं ध्रुवं कोपं भविष्यति ।	SV-01-05-039-019a
धर्मलोपो भवेदस्य सन्ध्यातिक्रमणे ध्रुवम् ॥	SV-01-05-039-019c
इति निश्चित्य मनसा जरत्कारुर्भुजङ्गमा ।	SV-01-05-039-020a
तमृषिं दीप्ततपसं शयानमनलोपमम् ॥	SV-01-05-039-020c
उवाचेदं वचश्श्लक्ष्णं ततो मधुरभाषिणी ।	SV-01-05-039-021a
उत्तिष्ठ त्वं महाभाग सूर्योऽस्तमुपगच्छति ॥	SV-01-05-039-021c
सन्ध्यामुपास्स्व भगवन् अपस्स्पृष्ट्वा महाव्रतः ।	SV-01-05-039-022a
प्रादुष्कृताग्निहोत्रोऽयं मुहूर्तो रम्यदारुणः । 	SV-01-05-039-022c
सन्ध्या प्रवर्तते चेयं पश्चिमस्यां दिशि प्रभो ॥	SV-01-05-039-022e
एवमुक्तस्स भगवाञ् जरत्कारुर्महातपाः ।	SV-01-05-039-023a
भार्यां प्रस्फुरमाणोष्ठ इदं वचनमब्रवीत् ॥	SV-01-05-039-023c
जरत्कारुः-	SV-01-05-039-024
अवमानः प्रयुक्तोऽयं त्वया मम भुजङ्गमे ।	SV-01-05-039-024a
समीपे ते न वत्स्यामि गमिष्यामि यथागतम् ॥	SV-01-05-039-024c
न हि तेजोऽस्ति वामोरु मयि सुप्ते विभावसोः ।	SV-01-05-039-025a
अस्तं गन्तुं यथाकालम् इति मे हृदि वर्तते ॥	SV-01-05-039-025c
न चाप्यवमतस्येह वस्तुं रोचेत कस्य चित् ।	SV-01-05-039-026a
किं पुनर्धर्मशीलस्य मम वा मद्विधस्य वा ॥	SV-01-05-039-026c
सूतः-	SV-01-05-039-027
एवमुक्ता जरत्कारुर् भर्त्रा हृदयकम्पनम् ।	SV-01-05-039-027a
अब्रवीद्भगिनी तत्र वासुकेस्तु निवेशने ॥	SV-01-05-039-027c
जरत्कारुः-	SV-01-05-039-028
नावमानात्कृतवती तवाहं वितिबोधनम् ।	SV-01-05-039-028a
धर्मलोपो न ते विप्र स्यादित्येवं कृतं मया ॥	SV-01-05-039-028c
सूतः-	SV-01-05-039-029
उवाच भार्यामित्युक्तो जरत्कारुर्महातपाः । 	SV-01-05-039-029a
ऋषिः कोपसमाविष्टस् त्यक्तुकामो भुजङ्गमाम् ॥	SV-01-05-039-029c
जरत्कारुः-	SV-01-05-039-030
न मे वागनृतं प्राह गमिष्येऽहं भुजङ्गमे ॥	SV-01-05-039-030a
समयो ह्येष मे पूर्वं त्वया सह मिथः कृतः ।	SV-01-05-039-030c
सुखमध्युषितं भद्रे ब्रूयास्त्वं भ्रातरं शुभे ॥	SV-01-05-039-031ac
इतो मयि गते भीरु गतस्स भगवानिति ।	SV-01-05-039-032a
त्वं चापि मयि निष्क्रान्ते न शोकं कर्तुमर्हसि ॥	SV-01-05-039-032c
सूतः-	SV-01-05-039-033
इत्युक्ता साऽनवद्याङ्गी प्रत्युवाच मुनिं तदा ।	SV-01-05-039-033a
जरत्कारुं जरत्कारुश् चिन्ताशोकपरायणा ॥	SV-01-05-039-033c
बाष्पगद्गदया वाचा मुखेन परिशुष्यता ।	SV-01-05-039-034a
कृताञ्जलिर्वरारोहा पर्यश्रुनयना ततः ।	SV-01-05-039-034c
धैर्यमालम्ब्य वामोरूर् हृदयेन प्रवेपता ॥	SV-01-05-039-034c
जरत्कारुः-	SV-01-05-039-035
न मामर्हसि धर्मज्ञ परित्यक्तुमनागसीम् ।	SV-01-05-039-035c
धर्मे स्थितां स्थितो धर्मे सदा प्रियहिते रताम् ॥	SV-01-05-039-035c
प्रदाने कारणं यच्च मम तुभ्यं द्विजोत्तम ।	SV-01-05-039-036a
अपत्यार्थं तु मे भ्रात्रा ज्ञातीनां इतिकाम्यया ॥	SV-01-05-039-036c
तदलब्धवतीं मन्दां किं मां वक्ष्यति वासुकिः ॥	SV-01-05-039-037ac
मातृशापाभिभूतानां ज्ञातीनां मम सत्तम ॥	SV-01-05-039-038a
अपत्यमीप्सितं त्वत्तस् तच्च तावन्न दृश्यते ।	SV-01-05-039-038c
त्वत्तो ह्यपत्यलाभेन ज्ञातीनां मे शुभं भवेत् ॥	SV-01-05-039-038e
सम्प्रयोगो भवेन्नायं मम मोघस्त्वया द्विज ।	SV-01-05-039-039a
ज्ञातीनां सुखमिच्छन्ती भगवंस्त्वां प्रसादये ॥	SV-01-05-039-039c
इममव्यक्तरूपं मे गर्भमाधाय सत्तम ।	SV-01-05-039-040a
कथं त्यक्त्वा महाभाग गन्तुमिच्छस्यनागसीम् ॥	SV-01-05-039-040c
सूतः-	SV-01-05-039-041
एवमुक्तस्तु स मुनिर् भार्यां वचनमब्रवीत् ।	SV-01-05-039-041a
यद्युक्तमनुरूपं च जरत्कारुं तपोधनः ॥	SV-01-05-039-041c
अस्त्येष गर्भः सुभगे तव वैश्वानरोपमः ।	SV-01-05-039-042a
ऋषिः परमधर्मात्मा वेदवेदाङ्गपारगः ॥	SV-01-05-039-042c
एवमुक्त्वा स धर्मात्मा जरत्कारुर्महामुनिः ।	SV-01-05-039-043a
उग्राय तपसे भूयो जगाम कृतनिश्चयः ॥ ॥	SV-01-05-039-043c
	
	
	
	
	
	
	
	
	
	
	
	
	
	
अध्यायः 040	
	
	
सूतः- 	SV-01-05-040-001
गतमात्रं तु भर्तारं जरत्कारुरवेदयत् ।	SV-01-05-040-001a
भ्रातुस्स्वरितमागत्य यथातथ्यं तपोधन ॥	SV-01-05-040-001c
ततस्स भुजगश्रेष्ठः श्रुत्वा सुमहदप्रियम् ।	SV-01-05-040-002a
उवाच भगिनीं दीनां तदा दीनतरस्स्वयम् ॥	SV-01-05-040-002c
वासुकिः-	SV-01-05-040-003
जानासि भद्रे यत्कार्यं प्रदाने कारणं च यत् ।	SV-01-05-040-003a
पन्नगानां हितार्थाय पुत्रस्स्यात्ते ततो यदि ॥	SV-01-05-040-003c
स सर्पसत्रात्किल नो मोक्षयिष्यति वीर्यवान् ।	SV-01-05-040-004a
एवं पितामहः पूर्वम् उक्तवान्मां सुरैस्सह ॥	SV-01-05-040-004c
अप्यस्ति गर्भस्सुभगे तस्मात्ते मुनिसत्तमात् ।	SV-01-05-040-005a
न चेच्छाम्यफलं तस्य दारकर्म मनीषिणः ॥	SV-01-05-040-005c
कामं च मम न न्याय्यं प्रष्टुं त्वां कार्यमीदृशम् ।	SV-01-05-040-006a
किंतु कार्यगरीयस्त्वात् तस्मादहमचूचुदम् ॥	SV-01-05-040-006c
दुर्वारतां विदित्वा च भर्तुस्ते नियतात्मनः ।	SV-01-05-040-007a
नैनमन्वागमिष्यामि कदाचिद्धि शपेत्स माम् ॥	SV-01-05-040-007c
आचक्ष्व भद्रे सर्वं त्वं भर्तुश्चैव विचेष्टितम् ।	SV-01-05-040-008a
शल्यमुद्धर मे घोरम् इदं हृदि चिरस्थितम् ॥	SV-01-05-040-008c
सूतः-	SV-01-05-040-009
जरत्कारुस्ततो वाक्यम् इत्युक्ता प्रत्यभाषत ।	SV-01-05-040-009a
आश्वासयन्ती सन्तप्तं वासुकिं पन्नगेश्वरम् ॥	SV-01-05-040-009c
जरत्कारुः- 	SV-01-05-040-010
पृष्टो मयाऽपत्यहेतोः स महात्मा महातपाः ।	SV-01-05-040-010a
अस्तीत्युदरमुद्दिश्य ममेदं गतवांश्च सः ॥	SV-01-05-040-010c
स्वैरेष्वपि न तेनाहं स्मरामि वितथं क्वचित् ।	SV-01-05-040-011a
उक्तपूर्वं कुतो वाक्यं साम्पराये स वक्ष्यति ॥	SV-01-05-040-011c
न सन्तापस्त्वया कार्यः कामं प्रति भुजङ्गमे ।	SV-01-05-040-012a
उत्पत्स्यति हि ते पुत्रो ज्वलनार्कसमद्युतिः ॥	SV-01-05-040-012c
इत्युक्त्वा स हि मां भ्रातर् गतो भर्ता तपोवनम् ।	SV-01-05-040-013a
तस्माद्व्येतु परं दुःखं तवेदं मनसि स्थितम् ॥	SV-01-05-040-013c
सूतः-	SV-01-05-040-014
एतच्छ्रुत्वा स नागेन्द्रो वासुकिः परया मुदा ।	SV-01-05-040-014a
एवमस्त्विति तद्वाक्यं भगिन्याः प्रत्यगृह्णत ॥	SV-01-05-040-014c
सान्त्वमानार्थदानैश्च पूजया चारुरूपया ।	SV-01-05-040-015a
सोदर्यां पूजयामास स्वसारं पन्नगोत्तमः ॥	SV-01-05-040-015c
ततस्स ववृधे गर्भो महातेजा रविप्रभः ।	SV-01-05-040-016a
यथा सोमो द्विजश्रेष्ठ शुक्लपक्षोदितो दिवि ॥	SV-01-05-040-016c
यथाकालं तथा ब्रह्मन् प्रजज्ञे भुजगस्वसा ।	SV-01-05-040-017a
कुमारं देवगर्भाभं पितृमातृभयापहम् ॥	SV-01-05-040-017c
ववृधे स च तत्रैव नागराजनिवेशने ।	SV-01-05-040-018a
वेदांश्चाधिजगे साङ्गान् भार्गवच्यवनात्मजात् ॥	SV-01-05-040-018c
चीरितव्रतो बाल एव बुद्धिसत्त्वगुणान्वितः ।	SV-01-05-040-019a
नाम चास्याभवत्ख्यातं लोकेष्वस्तीक इत्युत ॥	SV-01-05-040-019c
अस्तीत्युक्त्वा गतो यस्मात् पिता गर्भस्थमेव तम् ।	SV-01-05-040-020a
एवं तस्मादिदं तस्य नामास्तीकेति विश्रुतम् ॥	SV-01-05-040-020c
स बाल एव तत्रस्थश् चरन्नमितबुद्धिमान् ।	SV-01-05-040-021a
गृहे पन्नगराजस्य प्रयत्नात्पर्यरक्ष्यत ॥	SV-01-05-040-021c
भगवानिव देवेशः शूलपाणिः पिनाकधृक् ।	SV-01-05-040-022a
विवर्धमानः सर्वांस्तान् पन्नगानप्यहर्षयत् ॥ ॥	SV-01-05-040-022c
	
	
	
	
	
	
	
	
अध्यायः 041	
	
	
शौनकः-	SV-01-05-041-001
यदपृच्छत्ततो राजा मन्त्रिणो जनमेजयः ।	SV-01-05-041-001a
पितुस्स्वर्गगतिं तन्मे विस्तरेण पुनर्वद ॥	SV-01-05-041-001c
सूतः-	SV-01-05-041-002
शृणु ब्रह्मन्यथापृष्टा मन्त्रिणो नृपतेस्तदा ।	SV-01-05-041-002a
आख्यातवन्तस्ते सर्वे निधनं तत्परिक्षितः ॥	SV-01-05-041-002c
जनमेजयः-	SV-01-05-041-003
जानन्ति तु भवन्तस्तद् यथावृत्तं पितुर्मम ।	SV-01-05-041-003a
आसीद्यथा स निधनं गतः काले महायशाः ॥	SV-01-05-041-003c
श्रुत्वा भवत्सकाशात्तु पितुर्वृत्तमशेषतः ।	SV-01-05-041-004a
कल्याणं प्रतिपत्स्यामि विपरीतं न जातु चित् ॥	SV-01-05-041-004c
सूतः-	SV-01-05-041-005
मन्त्रिणोऽथाब्रुवन्वाक्यं पृष्टास्तेन महात्मना ।	SV-01-05-041-005a
सर्वधर्मविदः प्राज्ञा राजानं जनमेजयम् ॥	SV-01-05-041-005c
मन्त्रिणः-	SV-01-05-041-006
धर्मज्ञश्च प्रजापालो महात्मा च पिता तव ।	SV-01-05-041-006a
आसीदिह यथावृत्तः स महात्मा शृणुष्व तत् ॥	SV-01-05-041-006c
चातुर्वर्ण्यं स्वधर्मस्थं स कृत्वा पर्यरक्षत ।	SV-01-05-041-007a
धर्मतो धर्मविद्राजा धर्मो विग्रहवानिव ॥	SV-01-05-041-007c
अरक्षत्पृथिवीं देवीं श्रीमानतुलविक्रमः ।	SV-01-05-041-008a
द्वेष्टारस्तस्य नैवासन् स च न द्वेष्टि कञ्चन ॥	SV-01-05-041-008c
समस्सर्वेषु भूतेषु प्रजापतिरिवाभवत् ।	SV-01-05-041-009a
ब्राह्मणाः क्षत्रिया वैश्याः शूद्राश्चैव स्वकर्मसु ॥	SV-01-05-041-009c
स्थितास्सुमनसो राजंस् तेन राज्ञा स्वधिष्ठिताः ।	SV-01-05-041-010a
विधवानाथकृपणान् विकलांश्च बभार सः ॥	SV-01-05-041-010c
सुदर्शः सर्वभूतानाम् आसीत्सोम इवापरः ।	SV-01-05-041-011a
तुष्टपुष्टजनश्श्रीमान् सत्यवाग्दृढविक्रमः ॥	SV-01-05-041-011c
धनुर्वेदे च शिष्योऽभून् नृपश्शारद्वतस्य सः ।	SV-01-05-041-012a
जितेन्द्रियश्चात्मवांश्च मेधावी वृद्धसेविता ॥	SV-01-05-041-012c
षड्वर्गजिन्महाबुद्धिर् नीतिकर्मविदुत्तमः ।	SV-01-05-041-013a
गोविन्दस्य प्रियश्चासीत् पिता ते जनमेजय ।	SV-01-05-041-013c
लोकस्य चैव सर्वस्य प्रिय आसीन्महायशाः ॥	SV-01-05-041-013e
परिक्षीणेषु कुरुषु उत्तरायामजायत ।	SV-01-05-041-014a
परिक्षिदभवत्तेन सौभद्रस्यात्मजो बली ॥	SV-01-05-041-014c
राजा धर्मार्थकुशलो युक्तस्सर्वगुणैनृपः ।	SV-01-05-041-015a
प्रजा इमास्तव पिता षष्टिवर्षाण्यपालयत् ॥	SV-01-05-041-015c
ततो दिष्टान्तमापन्नः सर्वेणानतिवर्तिनम् ॥	SV-01-05-041-016ac
ततस्त्वं पुरुषश्रेष्ठ धर्मेण प्रतिपेदिवान् ।	SV-01-05-041-017a
इदं वर्षसहस्राय राज्यं कलियुगे गतम् । 	SV-01-05-041-017c
बाल एवाभिजातोऽसि सर्वभूतानुकम्पनः ॥ 	SV-01-05-041-017e
जनमेजयः- 	SV-01-05-041-018
नास्मिन्कुले जातु बभूव राजा यो न प्रजानां प्रियकृत्प्रियश्च । 	SV-01-05-041-018a
विशेषतः प्रेक्ष्य महीपतीनां वृत्तं महवृत्तपरायणानाम् ॥ 	SV-01-05-041-018c
कथं निधनमापन्नः पिता मम तथाविधः ।	SV-01-05-041-019a
आचक्षध्वं यथावन्मे श्रोतुमिच्छामि तत्त्वतः ॥	SV-01-05-041-019c
सूतः-	SV-01-05-041-020
एवं सञ्चोदिता राज्ञा मन्त्रिणस्ते नराधिपम् ।	SV-01-05-041-020a
ऊचुस्सर्वे यथावृत्तं राज्ञः प्रियहिते रताः ॥	SV-01-05-041-020c
मन्त्रिणः- 	SV-01-05-041-021
बभूव मृगयाशीलस्तव राजन्पिता सदा ।	SV-01-05-041-021a
यथा पाण्डुर्महाभागो र्धनुर्धरवरो युधि  ॥	SV-01-05-041-021c
अस्मास्वासज्य सर्वाणि राजकार्याण्यशेषतः ।	SV-01-05-041-022a
स कदाचिद्वनगतो मृगं विव्याथ पत्रिणा ॥	SV-01-05-041-022c
विद्ध्वा चान्वचरत्तूर्णं स मृगं गहने वने ।	SV-01-05-041-023a
पदातिर्बद्धनिस्त्रिंशः शरपाणिर्धनुर्धरः ॥	SV-01-05-041-023c
न चाससाद गहने मृगं नष्टं पिता तव ।	SV-01-05-041-024a
परिश्रान्तो वयस्थश्च षष्टिवर्षो जरान्वितः ॥	SV-01-05-041-024c
क्षुधितस्स महारण्ये ददर्श मुनिमन्तिके ॥	SV-01-05-041-025ac
स तं पप्रच्छ राजेन्द्रो मुनिं मौनव्रतान्वितम् ।	SV-01-05-041-026a
न च किञ्चिदुवाचेदं स मुनिः पृच्छितोऽपि सन् ॥	SV-01-05-041-026c
ततो राजा क्षुच्छ्रमार्तस् तं मुनिं स्थाणुवत्स्थितम् ।	SV-01-05-041-027a
मौनव्रतधरं शान्तं सद्यो मन्युवशं गतः ॥	SV-01-05-041-027c
न बुबोध हितं राजा मौनव्रतधरं मुनिम् ।	SV-01-05-041-028a
स तं मन्युसमाविष्टो धर्षयामास ते पिता ॥	SV-01-05-041-028c
मृतं सर्पं धनुष्कोट्या समुत्क्षिप्य धरातलात् ।	SV-01-05-041-029a
तस्य शुद्धात्मनः प्रादात् स्कन्धे भारतसत्तम ॥	SV-01-05-041-029c
तं नोवाच स मेधावी राजानं साध्वसाधु वा ।	SV-01-05-041-030a
तस्थौ तथैव नाक्रुध्यत् सर्पं स्कन्धेन धारयन् ॥ ॥	SV-01-05-041-030c
	
	
	
	
	
	
	
	
	
	
	
	
	
	
	
अध्यायः 042	
	
	
मन्त्रिण-	SV-01-05-042-001
ततस्स राजा राजेन्द्र स्कन्धे तस्य भुजङ्गमम् ।	SV-01-05-042-001a
मुनेः क्षुत्क्षाम आसज्य स्वपुरं पुनराययौ ॥	SV-01-05-042-001c
ऋषेस्तस्य तु पुत्रोऽभूद् भुवि जातो महायशाः ।	SV-01-05-042-002a
शृङ्गी नाम महातेजास् तिग्मवीर्योऽतिकोपनः ॥	SV-01-05-042-002c
ब्रह्माणं सोऽपयुपागम्य मुनिः पूजां चकार ह ।	SV-01-05-042-003a
सोऽनुज्ञाय गतस्तस्य शृङ्गी शुश्राव तं तदा ॥	SV-01-05-042-003c
सख्युस्सकाशात्पितरं पित्रा ते धर्षितं तदा ।	SV-01-05-042-004a
मृतं सर्पं तथासक्तं पित्रा ते जनमेजय ॥	SV-01-05-042-004c
वहन्तं कुरुशार्दूल स्कन्धेनानपकारिणम् ।	SV-01-05-042-005a
तपस्विनं महात्मानं तं मुनिप्रवरं नृप ॥	SV-01-05-042-005c
जितेन्द्रियं विशुद्धं च स्थितं कर्मण्यथाद्भुते ।	SV-01-05-042-006a
तपसा द्योतितात्मानं स्वेष्वङ्गेषु यतं तदा ॥	SV-01-05-042-006c
शुभाचारं शुभकथं सुस्थिरं तमलोलुपम् ।	SV-01-05-042-007a
अक्षुद्रमनसूयं च वृद्धं मौनव्रते स्थितम् । 	SV-01-05-042-007c
शरण्यं सर्वभूतानां पित्रा विप्रकृतं तव ॥ 	SV-01-05-042-007e
शशापाथ स तच्छ्रुत्वा पितरं ते रुषान्वितः ।	SV-01-05-042-008a
ऋषेः पुत्रो महातेजा बालोऽपि स्थविरैर्वरः ॥	SV-01-05-042-008c
स क्षिप्रमुदकं स्पृष्ट्वा रोषादिदमुवाच ह ।	SV-01-05-042-009a
पितरं तेऽभिसन्धाय तेजसा प्रज्वलन्निव ॥	SV-01-05-042-009c
अनागसि गुरौ यो मे मृतं सर्पमवासृजत् ।	SV-01-05-042-010a
तं नागस्तक्षकः क्रुद्धस् तेजसा सादयिष्यति ॥	SV-01-05-042-010c
सप्तरात्रादितः पापं पश्य मे तपसो बलम्  ।	SV-01-05-042-011a
इत्युक्त्वा प्रययौ तत्र पिता यत्राऽस्य सोऽभवत् ॥	SV-01-05-042-011c
दृष्ट्वा च पितरं तस्मै शापं तं प्रत्यवेदयत्  ।	SV-01-05-042-012a
स चापि मुनिशार्दूलः प्रेषयामास ते पितुः ॥	SV-01-05-042-012c
शप्तोऽसि मम पुत्रेण यत्तो भव महीपते ।	SV-01-05-042-013a
तक्षकस्त्वां महाराज सप्तरात्रेण धक्ष्यति ॥	SV-01-05-042-013c
श्रुत्वा तु तद्वचो घोरं पिता ते जनमेजय  ।	SV-01-05-042-014a
यत्तोऽभवत्परित्रस्तस् तक्षकात्पन्नगोत्तमात् ॥	SV-01-05-042-014c
ततस्तस्मिंस्तु दिवसे सप्तमे समुपस्थिते ।	SV-01-05-042-015a
राज्ञस्समीपं ब्रह्मर्षिः काश्यपो गन्तुमैच्छत ॥	SV-01-05-042-015c
तं ददर्शाथ नागेन्द्रस् तक्षकः काश्यपं तदा ।	SV-01-05-042-016a
तमब्रवीत्पन्नगेन्द्रः काश्यपं त्वरितं व्रजन् ।	SV-01-05-042-016c
क्व भवांस्त्वरितो याति किं च कार्यं चिकीर्षति ॥	SV-01-05-042-016e
काश्यप-	SV-01-05-042-017
यत्र राजा कुरुश्रेष्ठः परिक्षिन्नाम वै द्विज ।	SV-01-05-042-017a
तक्षकेण भुजङ्गेन धक्ष्यते किल तत्र वै ॥	SV-01-05-042-017c
गच्छाम्यहं तं त्वरितः सद्यः कर्तुमपज्वरम् ।	SV-01-05-042-018a
मयाऽभिमन्त्रितं चापि न सर्पो धर्षयिष्यति ॥	SV-01-05-042-018c
तक्षकः- 	SV-01-05-042-019
किमर्थं तं मया दष्टं सञ्जीवयितुमिच्छसि ।	SV-01-05-042-019a
ब्रूहि काममहं तत्ते दद्मि स्वं वेश्म गम्यताम् ॥SV-01-05-042-020	SV-01-05-042-019c
धनलिप्सुरहं तत्र यामीत्युक्तश्च तेन सः  ॥ 	SV-01-05-042-020ac
तमुवाच महात्मानं वारयन् श्लक्ष्णया गिरा ।	SV-01-05-042-021a
यावद्धनं प्रार्थयसे राज्ञस्तस्मात्ततोऽधिकम् ॥	SV-01-05-042-021c
गृहाण मत्त एव त्वं सन्निवर्तस्व चानघ ॥	SV-01-05-042-021e
स एवमुक्तो नागेन काश्यपो द्विपदां वरः ।	SV-01-05-042-022a
लब्ध्वा वित्तं निववृते तक्षकात्पन्नगोत्तमात् ॥	SV-01-05-042-022c
तस्मिन्प्रतिगते विप्रे छद्मनोपेत्य तक्षकः ॥	SV-01-05-042-023ac
तं नृपं नृपतिश्रेष्ठं पितरं धार्मिकं तव ।	SV-01-05-042-024a
प्रासादस्थं क्षणेनैव दग्धवान् विषवह्निना ॥	SV-01-05-042-024c
ततस्त्वं पुरुषव्याघ्र विजयायाभिषेचितः ।	SV-01-05-042-025a
एवं दृष्टं श्रुतं चापि यथावन्नृपसत्तम ॥	SV-01-05-042-025c
अस्माभिर्निखिलं वृत्तं कथितं तेऽतिदारुणम् ॥	SV-01-05-042-025e
श्रुत्वा चैवं नृपश्रेष्ठ पार्थिवस्य पराभवम् ।	SV-01-05-042-026a
अस्य चर्षेरुदङ्कस्य विधत्स्व यदनन्तरम् ॥	SV-01-05-042-026c
जनमेजय-	SV-01-05-042-027
एतत्तु श्रोतुमिच्छामि ह्यटव्यां निर्जने वने  ।	SV-01-05-042-027a
संवादं पन्नगेन्द्रस्य काश्यपस्य च यत्तदा ॥	SV-01-05-042-027c
केन दृष्टं श्रुतं चापि भवतां श्रोत्रमागतम् ।	SV-01-05-042-028a
श्रुत्वा चाथ विधास्यामि पन्नगान्तकरीं मतिम् ॥ 	SV-01-05-042-028c
मन्त्रिणः- 	SV-01-05-042-029
शृणु राजन्यथाऽस्माकं येनैतत्कथितं पुरा ।	SV-01-05-042-029a
समागतं द्विजेन्द्रस्य पन्नगेन्द्रस्य चाध्वनि ॥	SV-01-05-042-029c
तस्मिन्वनेचरः कश्चिदिन्धनार्थाय पार्थिव ।	SV-01-05-042-030a
विचिन्वन्पूर्वमारूढः शुष्कशाखं वनस्पतिम् ॥	SV-01-05-042-030c
अबुध्यमानौ तत्रास्तां वृक्षस्थं पन्नगद्विजौ ।	SV-01-05-042-031a
स तु तेनैव वृक्षेण भस्मीभूतोऽभवत्तदा ॥	SV-01-05-042-031c
द्विजप्रभावाद्राजेन्द्र जीवितस्स वनस्पतिः ।	SV-01-05-042-032a
तेना गत्वा नरश्रेष्ठ नगरेऽस्मिन्निवेदितम् ॥	SV-01-05-042-032c
यथा वृत्तं तु तत्सर्वं तक्षकस्य द्विजस्य च ।	SV-01-05-042-033a
एतत्ते कथितं राजन् यथावृत्तं यथाश्रुतम् ॥	SV-01-05-042-033c
श्रुत्वा च कुरुशार्दूल प्रकुरुष्व यथेप्सितम् ॥ 	SV-01-05-042-034ac
सूतः- 	SV-01-05-042-035
मन्त्रिणां वचनं श्रुत्वा स राजा जनमेजयः ।	SV-01-05-042-035a
पर्यतप्यत दुःखार्तः प्रत्यपिङ्क्षत्करे करम् ॥	SV-01-05-042-035c
निश्श्वसन्नुष्णमसकृद् दीर्घं राजीवलोचनः ।	SV-01-05-042-036a
मुमोचाश्रूणि च तदा नेत्राभ्यां प्ररुदन्नृपः ।	SV-01-05-042-036c
उवाच च महीपालो दुःखशोकसमन्वितः ॥	SV-01-05-042-036e
श्रुत्वैतद्भवतां वाक्यं पितुर्मे स्वर्गतिं प्रति ।	SV-01-05-042-037a
निश्चितेयं मतिर्या वै तां निबोधत सत्तमाः ॥	SV-01-05-042-037c
अनन्तरमहं मन्ये तक्षकाय दुरात्मने ।	SV-01-05-042-038a
प्रतिकर्तव्यमित्येवं येन मे हिंसितः पिता ॥	SV-01-05-042-038c
ऋषेर्हि श्रृङ्गेर्वचनं कृत्वा दृष्ट्वा च पार्थिवम् ।	SV-01-05-042-039a
यदि गच्छेदसौ पापो ननु जीवेत्पिता मम ॥	SV-01-05-042-039c
परिहीयेत किं तस्य यदि जीवेत्स पार्थिवः ।	SV-01-05-042-040a
काश्यपस्य प्रयोगेण मन्त्रिणां सुनयेन च ॥	SV-01-05-042-040c
स च वारितवान्मोहात् काश्यपं द्विजसत्तमम् ।	SV-01-05-042-041a
स सञ्जीवयितुं प्राप्तो राजानमपराजितम् ॥	SV-01-05-042-041c
महानतिक्रमो ह्यस्य तक्षकस्य दुरात्मनः ।	SV-01-05-042-042a
काश्यपस्याददाद्द्रव्यं न नृपं जीवयेदिति ॥	SV-01-05-042-042c
उदङ्कस्य प्रियं कुर्वन् आत्मनश्च महत्प्रियम् ।	SV-01-05-042-043a
भवतां चैव सर्वेषां यस्याम्यपचितिं पितुः ॥ ॥	SV-01-05-042-043c
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 043	
	
	
सूतः-	SV-01-05-043-001
एवमुक्त्वा ततश्श्रीमान् मन्त्रिभिश्चानुमोदितः ।	SV-01-05-043-001a
आरुरोह प्रतिज्ञां वै सर्पसत्राय पार्थिवः ॥	SV-01-05-043-001c
ब्रह्मन् भरतशार्दूलो राजा पारीक्षितस्तदा ।	SV-01-05-043-002a
पुरोहितमथाहूय ऋत्विजो वसुधाधिपः ।	SV-01-05-043-002c
अब्रवीद्वाक्यसम्पन्नः सम्पन्नार्थरं वचः ॥	SV-01-05-043-002e
जनमेजय-	SV-01-05-043-003
यो मे हिंसितवांस्तातं तक्षकस्स दुरात्मवान् ।	SV-01-05-043-003a
प्रतिकुर्यां यथा तस्य तद्भवन्तो ब्रुवन्तु मे ॥	SV-01-05-043-003c
अपि तत्कर्म विदितं भवतां येन पन्नगम् ।	SV-01-05-043-004a
तक्षकं सम्प्रदीप्तेऽग्नौ प्रास्येयं सह बान्धवै ॥	SV-01-05-043-004c
यथा तेन पिता मह्यं पूर्वं दग्धो विषाग्निना ।	SV-01-05-043-005a
तथाऽहमपि तं पापं दग्धुमिच्छामि पन्नगम् ॥ 	SV-01-05-043-005c
ॠत्विजः-	SV-01-05-043-006
अस्ति राजन् महात् सत्रं तदर्थं देवनिर्मितम् ।	SV-01-05-043-007a
सर्वसत्रमिति ख्यातं पुराणैः कथ्यते नृप ॥	SV-01-05-043-007c
आहर्ता तस्य सत्रस्य त्वन्नान्योऽस्ति नराधिप ।	SV-01-05-043-007a
इति पौराणिकाः प्राहुर् अस्माकं चास्ति स क्रतुः ॥	SV-01-05-043-007c
सूतः-	SV-01-05-043-008
एवमुक्तस्स राजेन्द्रो मेने सर्पं हि तक्षकम् ।	SV-01-05-043-008a
हुताशनमुखे दीप्तं प्रविष्टं द्विजसत्तम ॥	SV-01-05-043-008c
ततोऽब्रवीद्ब्रह्मविदः कर्मज्ञान् ब्राह्मणांस्तदा ।	SV-01-05-043-009a
जनमेजयः-	SV-01-05-043-009
आहरिष्यामि तत्सत्रं सम्भारास्सम्भ्रियन्तु मे ॥	SV-01-05-043-009c
सूतः-	SV-01-05-043-010
ततस्त ऋत्विजस्तस्य शास्त्रेण द्विजसत्तम ।	SV-01-05-043-010a
देशं तं प्रापयामासुर् यज्ञायतनकारणात् ॥	SV-01-05-043-010c
यथाविज्ञानविद्वांसः सर्वे बुद्धिं परां गताः ॥	SV-01-05-043-011ac
ऋद्ध्या परमया युक्तम् इष्टं द्विजगणैर्युतम् ।	SV-01-05-043-012a
प्रभूतधनधान्याढ्यम् ऋत्विग्भिस्सुनिवेदितम् ॥	SV-01-05-043-012c
निर्माय चापि विधिवत् यज्ञायतनमुत्तमम् ।	SV-01-05-043-013a
राजानं दीक्षयामासुः सर्पसत्राय वै द्विजाः ॥	SV-01-05-043-013c
इदं चासीत्तत्र पूर्वं सर्पसत्रे भविष्यति ।	SV-01-05-043-014a
निमित्तं महदुत्पन्नं यज्ञविघ्नकरं तदा ॥	SV-01-05-043-014c
यज्ञस्यायतने तस्मिन् क्रियमाणे वचोऽब्रवीत् ।	SV-01-05-043-015a
स्थपतिर्बुद्धिसम्पन्नो वास्तुविद्याविशारदः ।	SV-01-05-043-015c
इत्यब्रवीत्सूत्रधारः सूतः पौराणिकस्तदा ॥	SV-01-05-043-015e
यस्मिन्देशे च काले च मापनेयं प्रकीर्तितम् ।	SV-01-05-043-016a
ब्राह्मणं कारणं कृत्वा नायं संस्थाप्यते क्रतुः ॥	SV-01-05-043-016c
एतच्छ्रुत्वा च राजा स प्राग्दीक्षाकाल अब्रवीत् ।	SV-01-05-043-017a
क्षत्तारं नेह मे कश्चिद् अज्ञातः प्रविशेदिति ॥ 	SV-01-05-043-017c
ततः कर्म प्रववृधे सर्पसत्रे विधानतः ।	SV-01-05-043-018a
पर्यक्रामंश्च विधिवत् स्वे कर्मणि याजकाः ॥	SV-01-05-043-018c
परिधाय कृष्णवासांसि धूम्रसंरक्तलोचनाः ।	SV-01-05-043-019a
जुहुवुर्मन्त्रवच्चैव समिद्धं जातवेदसम् ॥	SV-01-05-043-019c
कम्पयन्ति स्म सर्वेषाम् उरगाणां मनांसि ते ।	SV-01-05-043-020a
सर्पानाजुहुवुस्तत्र सर्वानग्निमुखे तदा ॥	SV-01-05-043-020c
ततस्सर्पास्समोपतुः प्रदीप्ते हव्यवाहने ।	SV-01-05-043-021a
विवेष्टमानाः कृपणा आह्वयन्तः परस्परम् ॥	SV-01-05-043-021c
विस्फुरन्तश्श्वसन्तश्च वेष्टयन्तस्तथापरे ।	SV-01-05-043-022a
पुच्छैश्चैव शिरोभिश्च चित्रभानुं प्रपेदिरे ॥	SV-01-05-043-022c
श्वेताः कृष्णाश्च रक्ताश्च स्थविराश्शिशवस्तथा ।	SV-01-05-043-023a
रवन्तो भैरवं नादं पेतुर्दीप्ते विभावसौ ॥	SV-01-05-043-023c
क्रोशो योजनमात्रो हि गोकर्णस्य प्रमाणतः ।	SV-01-05-043-024a
पतन्त्यजस्रं वेगेन चाग्नावग्निमतां वर ॥	SV-01-05-043-024c
एवं शतसहस्राणि प्रयुतान्यर्बुदानि च ।	SV-01-05-043-025a
अवशानि विनष्टानि नागानां द्विजसत्तम ॥	SV-01-05-043-025c
दुर्दरा इव तत्रान्ये हस्तिहस्ता इवापरे ।	SV-01-05-043-026a
मत्ता इव च मातङ्गा महाकाया महाबलाः ॥	SV-01-05-043-026c
उच्चावचाश्च बहवो नानावर्णा विषोल्बणाः ।	SV-01-05-043-027a
घोराश्च परिघप्रख्या दन्दशूका महाबलाः ॥	SV-01-05-043-027c
प्रपेतुरग्नावुरगा मातृवाग्दण्डपीडिताः ॥ ॥ 	SV-01-05-043-028ac
	
	
	
	
	
	
	
	
	
	
	
	
	
	
	
	
	
	
अध्यायः 044	
	
	
शौनकः-	SV-01-05-044-001
सर्पसत्रे महाराज्ञः पाण्डवेयस्य धीमतः ।	SV-01-05-044-001a
जनमेजयस्य केन्वासन् ऋत्विजः परमर्षयः ॥	SV-01-05-044-001c
के सदस्या बभूवुश्च तस्य सत्रे सुदारुणे ।	SV-01-05-044-002a
विषादजननेऽत्यर्थं पन्नगानां महाभये ॥	SV-01-05-044-002c
सर्वं विस्तरतस्तात भवाञ्छंसितुमर्हति ।	SV-01-05-044-003a
सर्पसत्रविधानज्ञा विज्ञेयास्तेेऽपि सूतज ॥	SV-01-05-044-003c
सूतः- 	SV-01-05-044-004
अहं ते कथयिष्यामि नामानीह मनीषिणाम् ।	SV-01-05-044-004a
ये ऋत्विजस्सदस्याश्च तस्यासन्नृपतेस्तदा ॥	SV-01-05-044-004c
तत्र होता बभूवाथ ब्राह्मणश्चण्डभार्गवः ।	SV-01-05-044-005a
च्यवनस्यान्वये जातः ख्यातो वेदविदां वरः ॥	SV-01-05-044-005c
उद्गाता ब्राह्मणो वृद्धो विद्वान्कौत्सस्तु जैमिनिः ।	SV-01-05-044-006a
ब्रह्माऽभवच्छार्ङ्गरवोऽथाध्वर्युर्बोधपिङ्गलः ॥	SV-01-05-044-006c
सदस्यश्चाभवद्व्यासः पुत्रशिष्यसमन्वितः ।	SV-01-05-044-007a
उद्दालकः कामठकः श्वेतकेतुश्च शाण्डिलः ॥	SV-01-05-044-007c
असितो देवलश्चैव नारदः पर्वतस्तथा ।	SV-01-05-044-008a
आत्रेयः कुण्डजठरौ द्विजः किरिकटस्तथा ॥	SV-01-05-044-008c
वात्स्यः श्रुतश्रवा वृद्धस् तपस्स्वाध्यायशीलवान् ।	SV-01-05-044-009a
कहोलो देवशर्मा च मौद्गल्यश्श्मठोरगः ॥	SV-01-05-044-009c
एते चान्ये च बहवो ब्राह्मणास्संशितव्रताः ।	SV-01-05-044-010a
सदस्याश्चाभवंस्तत्र सत्रे पारिक्षितस्य ह ॥	SV-01-05-044-010c
जुह्वत्स्वृत्विक्ष्वथ तदा सर्पसत्रे महाक्रतौ ।	SV-01-05-044-011a
अहयः प्रापतंस्तत्र सर्वप्राणिभयावहाः ॥	SV-01-05-044-011c
वसामेदोवहाः कुल्या नागानां सम्प्रवर्तिताः ।	SV-01-05-044-012a
ववौ गन्धस्तु तुमुलो दह्यतामनिशं तदा ॥	SV-01-05-044-012c
पततां चैव नागानां विष्ठितानां तथाम्बरे ।	SV-01-05-044-013a
अश्रूयतानिशं शब्दो दह्यतां चाग्निना भृशम् ॥	SV-01-05-044-013c
तक्षकस्तु स नागेन्द्रः पुरन्दरनिवेशनम् ।	SV-01-05-044-014a
गतश्श्रुत्वैव राजानं दीक्षितं जनमेजयम् ॥	SV-01-05-044-014c
यतस्सर्वं यथावृत्तम् आख्याय भुजगोत्तमः ।	SV-01-05-044-015a
अगच्छच्छरणं भीतो नमस्कृत्वा पुरन्दरम् ॥	SV-01-05-044-015c
तमिन्द्रः प्राह सुप्रीतो न तवास्तीह तक्षक ।	SV-01-05-044-016a
भयं नागेन्द्र तस्माद्वै सर्पसत्रात् कथं चन ॥	SV-01-05-044-016c
प्रसादितो मया पूर्वं तवार्थाय पितामहः ।	SV-01-05-044-017a
तस्मात्तव भयं नास्ति व्येतु ते मानसो ज्वरः ॥	SV-01-05-044-017c
एवमाश्वासितस्तेन ततस्स भुजगोत्तमः ।	SV-01-05-044-018a
उवास भवने तत्र शक्रस्य मुदितस्सुखी ॥	SV-01-05-044-018c
अजस्रं निपतत्स्वग्नौ नागेषु भृशदुःखितः ।	SV-01-05-044-019a
अल्पशेषपरीवारो वासुकिः पर्यतप्यत ॥	SV-01-05-044-019c
कश्मलं प्राविशद्धोरं वासुकिः पन्नगोत्तमः ।	SV-01-05-044-020a
स घूर्णमानहृदयो भगिनीमिदमब्रवीत् ॥	SV-01-05-044-020c
वासुकि-	SV-01-05-044-021
दह्यन्तेऽङ्गानि मे भद्रे दिशो न प्रतिभान्ति च।	SV-01-05-044-021a
सीदामीव च सम्मोहाद् धूर्णतीव च मे मनः ॥	SV-01-05-044-021c
दृष्टिर्भ्रमति मेऽतीव हृदयं दीर्यतीव च ।	SV-01-05-044-022a
पतिष्याम्यवशोऽद्याहं तस्मिन्दीप्ते विभावसौ ॥	SV-01-05-044-022c
पारिक्षितस्य यज्ञोऽसौ वर्ततेऽस्मज्जिघांसया ।	SV-01-05-044-023a
व्यक्तं मयाऽपि गन्तव्यं पितृराजनिवेशनम् ॥	SV-01-05-044-023c
अयं स कालस्सम्प्राप्तो यदर्थमसि मे स्वसः ।	SV-01-05-044-024a
जरत्करोः पुरा दत्ता सा त्राह्यस्मान् सबान्धवान् ॥	SV-01-05-044-024c
आस्तीकः किल यज्ञं तं वर्तमानं भुजङ्गमे ।	SV-01-05-044-025a
प्रतिषेत्स्यति मां पूर्वं स्वयमाह पितामहः ॥	SV-01-05-044-025c
तद्वत्से ब्रूहि वत्सं स्वं कुमारं वृद्धसम्मतम् ।	SV-01-05-044-026a
ममाद्य त्वं सभृत्यस्य मोक्षार्थं वेदवित्तमम् ॥ ॥	SV-01-05-044-026c
	
	
	
	
	
	
	
	
	
	
	
	
	
	
अध्यायः 045	
	
	
सूतः-	SV-01-05-045-001
तत आहूय पुत्रं स्वं जरत्कारुर्भुजङ्गमा ।	SV-01-05-045-001a
वासुकेर्नागराजस्य वचनादिदमब्रवीत् ॥	SV-01-05-045-001c
जरत्कारुः-	SV-01-05-045-002
अहं तव पितुः पुत्र भ्रात्रा दत्ता निमित्ततः ।	SV-01-05-045-002a
कालस्स चायं सम्प्राप्तस् तत्कुरुष्व यथातथम् ॥	SV-01-05-045-002c
अस्तीकः- 	SV-01-05-045-003
किंनिमित्तं मम पितुर् दत्ता त्वं मातुलेन मे ।	SV-01-05-045-003a
तन्ममाचक्ष्व तत्त्वेन श्रुत्वा कर्ताऽस्मि तत्तथा ॥	SV-01-05-045-003c
सूतः-	SV-01-05-045-004
तत आचष्ट सा तस्मै बान्धवानां हितैषिणी ।	SV-01-05-045-004a
भगिनी नागराजस्य जरत्कारुरविक्लबा ॥	SV-01-05-045-004c
जरत्कारुः- 	SV-01-05-045-005
भुजङ्गानामशेषाणां माता कद्रूरिति स्मृता ।	SV-01-05-045-005a
तया शप्ता रुषितया सुता यस्मान्निबोध तत् ॥	SV-01-05-045-005c
उच्चैश्श्रवस्यश्वराजे यन्मिथ्या करुते मम ।	SV-01-05-045-006a
विनतानिमित्तं पणिते दासभावाय पुत्रकाः ॥	SV-01-05-045-006c
जनमेजयस्य वो यज्ञे धक्ष्यत्यनिलसारथिः ।	SV-01-05-045-007a
तत्र पञ्चत्वमापन्नाः पितृलोकं गमिष्यथ ॥	SV-01-05-045-007c
तां च शप्तवतीमेवं साक्षाल्लोकपितामहः ।	SV-01-05-045-008a
एवमस्त्विति तद्वाक्यं प्रोवाचानुमुमोद च ॥	SV-01-05-045-008c
वासुकिश्चापि तच्छ्रुत्वा पितामहवचस्तदा ।	SV-01-05-045-009a
अमृते मथिते तात देवाञ्छरणमीयिवान् ॥	SV-01-05-045-009c
सिद्धार्थाश्च सुरास्सर्वे प्राप्यामृतमनुत्तमम् ।	SV-01-05-045-010a
भ्रातरं मे पुरस्कृत्य प्रजापतिमुपागमन् ।	SV-01-05-045-010c
ते तं प्रसादयामासुः देवास्सर्वे पितामहम् ॥	SV-01-05-045-010e
राज्ञा वासुकिना सार्धं शापो न भवेदिति ॥	SV-01-05-045-011ac
देवाः- 	SV-01-05-045-012
वासुकिर्नागराजोऽयं दुःखितो ज्ञातिकारणात् ।	SV-01-05-045-012a
अभिशापस्स मात्रास्य भगवन्न भवेत्तदा ॥	SV-01-05-045-012c
ब्रह्मा-	SV-01-05-045-013
जरत्कारुर्जरत्कारुं यो भार्यां समवाप्स्यति ।	SV-01-05-045-013a
तत्र जातो द्विजः शापाद् भुजगान्ममोक्षयिष्यति ॥	SV-01-05-045-013c
जरत्कारु-	SV-01-05-045-014
एतच्छ्रुत्वा तु वचनं वासुकिः पन्नगेश्वरः ।	SV-01-05-045-014a
प्रादान्माममरप्रख्य तव पित्रे महात्मने ॥	SV-01-05-045-014c
प्रागेवानागते काले तत्र त्वं मय्यजायथाः ।	SV-01-05-045-015a
अयं स कालस्सम्प्राप्तो भयान्नस्त्रातुमर्हसि ॥	SV-01-05-045-015c
भ्रातरं चैव मे तस्मात् त्रातुमर्हसि पातकात् ।	SV-01-05-045-016a
अमोघं नः कृतं तत्स्यात् यदहं तव दीयते । 	SV-01-05-045-016c
पित्रे दत्ता विमोक्षार्थं कथं वा पुत्र मन्यसे ॥ 	SV-01-05-045-016e
सूतः- 	SV-01-05-045-017
एवमुक्तस्तथेत्युक्त्वा सोऽस्तीको मातरं तदा ।	SV-01-05-045-017a
अब्रवीद्दुःखसन्तप्तं वासुकिं जीवयन्निव ॥	SV-01-05-045-017c
अहं त्वां मोक्षयिष्यामि वासुके पन्नगोत्तम ।	SV-01-05-045-018a
तस्माच्छापान्महासत्त्व सत्यमेतद्ब्रवीमि ते ॥	SV-01-05-045-018c
स्वस्थो भव महाभाग न हि ते विद्यते भयम् ।	SV-01-05-045-019a
प्रयतिष्ये तथा सौम्य यथा श्रेयो भविष्यति ॥	SV-01-05-045-019c
न मे वागनृतं प्राह स्वैरेष्वपि कुतोऽन्यथा ।	SV-01-05-045-020a
तं वै नृपवरं गत्वा दीक्षितं जनमेजयम् ॥	SV-01-05-045-020c
वाग्भिर्मङ्गलयुक्ताभिस् तोषयिष्येऽद्य मातुल ।	SV-01-05-045-021a
यथा स यज्ञो नृपतेर् न भविष्यति सत्तम ॥	SV-01-05-045-021c
सम्भावय त्वं नागेन्द्र मयि सर्वं महाद्युते ।	SV-01-05-045-022a
न ते मयि मनो जातु मिथ्या भवितुमर्हति ॥	SV-01-05-045-022c
वासुकिः- 	SV-01-05-045-023
आस्तीक परिघूर्णामि हृदयं मे विदीर्यते ।	SV-01-05-045-023a
दिशश्च न प्रजानामि ब्रह्मदण्डनिपीडितः ॥	SV-01-05-045-023c
आस्तीक-	SV-01-05-045-024
न सन्तापस्त्वया कार्यः कथञ्चित्पन्नगोत्तम ।	SV-01-05-045-024a
प्रदीप्ताग्नेः समुत्पन्नं नाशयिष्यामि ते भयम् ॥	SV-01-05-045-024c
ब्रह्मदण्डं महाघोरं कालाग्निसमतेजसम् ।	SV-01-05-045-025a
नाशयिष्यामि माऽद्य त्वं भयं कार्षीः कथं चन ॥	SV-01-05-045-025c
सूतः-	SV-01-05-045-026
ततस्सवासुकेर्घोरम् अपनीय मनोज्वरम् ।	SV-01-05-045-026a
आदाय चात्मनोऽङ्गेषु जगाम त्वरितो भृशम् ॥	SV-01-05-045-026c
जनमेजयस्य तं यज्ञं सर्वैस्समुदितं गुणैः ।	SV-01-05-045-027a
मोक्षाय भुजगेन्द्राणाम् अस्तीको द्विजसत्तमः ॥	SV-01-05-045-027c
स गत्वाऽपश्यदास्तीको यज्ञायतनमुत्तमम् ।	SV-01-05-045-028a
वृतं सदस्यैर्बहुभिः सूर्यवह्निसमप्रभैः ॥	SV-01-05-045-028c
स तत्र वारितो द्वास्स्थैर् अतिष्ठाद्द्विजसत्तमः ॥	SV-01-05-045-029ac
आस्तीकः- 	SV-01-05-045-030
सोमस्य यज्ञो वरुणस्य यज्ञः प्रजापतेर्यज्ञ आसीत्प्रयागे । 	SV-01-05-045-030a
तथा यज्ञोऽयं तव भारताग्र्य पारिक्षित स्वस्ति नोऽस्तु प्रियेभ्यः ॥ 	SV-01-05-045-030c
शक्रस्य यज्ञश्शतसङ्ख्य उक्तस् तथा परोस्तुल्यसङ्ख्यं शतं वै । 	SV-01-05-045-031a
तथा यज्ञोऽयं तव भारताग्र्य पारिक्षित स्वस्ति नोऽस्तु प्रियेभ्यः ॥ 	SV-01-05-045-031c
यमस्य यज्ञो हरिमेधसश्च यथा यज्ञो रन्तिदेवस्य राज्ञः । 	SV-01-05-045-032a
तथा यज्ञोऽयं तव भारताग्र्य पारिक्षित स्वस्ति नोऽस्तु प्रियेभ्यः ॥ 	SV-01-05-045-032c
गयस्य यज्ञः शतबिन्दोश्च राज्ञो यज्ञस्तथा वैश्रवणस्य राज्ञः । 	SV-01-05-045-033a
तथा यज्ञोऽयं तव भारताग्र्य पारिक्षित स्वस्ति नोऽस्तु प्रियेभ्यः ॥ 	SV-01-05-045-033c
नृगस्य यज्ञस्त्वजमीढस्य राज्ञो यथा यज्ञो दाशरथेश्च राज्ञः । 	SV-01-05-045-034a
तथा यज्ञोऽयं तव भारताग्र्य पारिक्षित स्वस्ति नोऽस्तु प्रियेभ्यः ॥ 	SV-01-05-045-034c
दिलीपराज्ञो नहुषस्य राज्ञो नलस्य राज्ञश्शतबिन्दोश्च राज्ञः ।	SV-01-05-045-035a
तथा यज्ञोऽयं तव भारताग्र्य पारिक्षित स्वस्ति नोऽस्तु प्रियेभ्यः ॥ 	SV-01-05-045-035c 
यज्ञश्श्रुतो यो दिवि देववर्यैर् युधिष्ठिरस्याजमीढस्य राज्ञः । 	SV-01-05-045-036a
तथा यज्ञोऽयं तव भारताग्र्य पारिक्षित स्वस्ति नोऽस्तु प्रियेभ्यः ॥ 	SV-01-05-045-036c
कृष्णस्य यज्ञस्सत्यवत्यास्सुतस्य स्वयं स्वकर्म प्रचकार यत्र । 	SV-01-05-045-037a
तथा यज्ञोऽयं तव भारताग्र्य पारिक्षित स्वस्ति नोऽस्तु प्रियेभ्यः ॥ 	SV-01-05-045-037c
इमे च ते सूर्यहुताशवर्चसःसमासते वृत्रहणः क्रतौ यथा । 	SV-01-05-045-038a
नैषां ज्ञेयं विद्यतेऽज्ञातमद्य दत्तं चैषां न प्रणश्येत् कदाचित् ॥ 	SV-01-05-045-038c
ऋत्विक्समो नास्ति लोकेषु चैव द्वैपायनेनेति विनिश्चितं मे । 	SV-01-05-045-039a
अथास्य शिष्या क्षितिमासते ते य ऋत्विजः कर्मसु स्वेषु दक्षाः ॥ 	SV-01-05-045-039c
विभावसुश्चित्रभानुर्महात्मा हिरण्यरेता विश्वभुक्कृष्णवर्त्मा । 	SV-01-05-045-040a
प्रदक्षिणावर्तशिखः प्रदीप्तो हव्यं तवेदं हुतभुग्मुनिक्ति ॥ 	SV-01-05-045-040c
नेह त्वदन्यो विद्यते जीवलोके समो नृपः पालयिता प्रजानाम् । 	SV-01-05-045-041a
धृत्या च ते प्रतीमनास्सदाऽहं त्वं वा राजा धर्मराजो यमो वा ॥ 	SV-01-05-045-041c
शक्रस्साक्षाद्वज्रपाणिर्यथेह त्राता लोकेऽस्मिंस्त्वं तथैव प्रजानाम् । 	SV-01-05-045-42a
अतस्त्वं नाथः पुरुषेन्द्रेह लोके न च त्वदन्यो गृहपतिरस्ति यज्ञे ॥ 	SV-01-05-045-042c
खट्वाङ्गनाभगदिलीपकल्प! ययातिमान्धातृसमप्रभाव! । 	SV-01-05-045-043a
आदित्यतेजःप्रतिमानतेजा भीष्मो यथा राजसि सुव्रतत्वे ॥ 	SV-01-05-045-043c
वाल्मीकिवत्ते निभृतं च धैर्यं वसिष्ठवत्ते नियतश्च कोपः । 	SV-01-05-045-044a
प्रभुत्वमिन्द्रेण समं मतं मे द्युतिश्च नारायणवद्विभाति ॥ 	SV-01-05-045-044c
यमो यथा धर्मविनिश्चयज्ञः कृष्णो यथा सर्वगुणोपपन्नः । 	SV-01-05-045-045a
श्रियो निकेतोऽसि यथा वसूनां निधानभूतोऽसि तथा क्रतूनाम् ॥ 	SV-01-05-045-045c
दम्भोद्भवेनासि समो बलेन रामो यथा शस्त्रविदस्त्रविच्च । 	SV-01-05-045-046a
रुक्मद्रुमाभ्यामसि तुल्यतेजा दुष्प्रेक्षणीयोऽसि भगीरथो यथा ॥ 	SV-01-05-045-046c
सूतः-	SV-01-05-045-047
एवं स्तुतास्सर्व एव प्रसन्ना राजा सदस्या ऋत्विजो हव्यवाहः । 	SV-01-05-045-047a
तेषां दृष्ट्वा भावितानीङ्गितानि प्रोवाच राजा जनमेजयोऽथ ॥ ॥ 	SV-01-05-045-047c
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 046	
	
	
जनमेजयः-	SV-01-05-046-001
बालो वाक्यं स्थविर इव प्रभाषते नायं बालस्स्थविरो धर्मतो मे ।	SV-01-05-046-001a
इच्छाम्यहं वरमस्मै प्रदातुं तन्मे विप्राः प्रवदध्वं समेताः ॥	SV-01-05-046-001c
सभासदः-	SV-01-05-046-002
बालो विप्रो मान्य एवेह राज्ञा यश्चाविद्वान् यश्च विद्वान् यथावत् ।	SV-01-05-046-002a
प्रसादयैनं त्वमतो नरेन्द्र द्विजातिवर्यं सकलार्थसिद्धये ।	SV-01-05-046-002c
सर्वान्कामांस्त्वत्त एवार्हतेऽद्य यथा च नस्तक्षक एति शीघ्रम् ॥	SV-01-05-046-002e
सूतः-	SV-01-05-046-003
व्याहर्तुकामे वरदे नृपे द्विजं वरं वृणीष्वेति तमभ्युवाच ।	SV-01-05-046-003a
होता वाचा नातिहृष्टान्तरात्मा कर्मण्यस्मिंस्तक्षको नैति तावत् ॥	SV-01-05-046-003c
जनमेजयः-	SV-01-05-046-004
यथा चेदं कर्म समाप्यते मे यथा च नस्तक्षक एति शीघ्रम् ।	SV-01-05-046-004a
तथा भवन्तः प्रयतन्तु सर्वे परं शक्त्या स हि मे विद्विषाणः ॥	SV-01-05-046-004c
ऋत्विज-	SV-01-05-046-005
यथा शस्त्राणि नः प्राहुर् निमित्तानि तथैव च ।	SV-01-05-046-005a
स इन्द्रभवने राजंस् तक्षको भयपीडितः ॥	SV-01-05-046-005c
यथा सूतो लोहिताक्षो महात्मा पौराणिको वेदितवान् पुरस्तात् ।	SV-01-05-046-006a
स राजानं प्राह हृष्टस्तदानीं यथाहुर्विप्रास्तद्वदेतन्नरेन्द्र ॥	SV-01-05-046-006c
सूतः-	SV-01-05-046-007
पुराणमागम्य ततो ब्रवीम्यहं दत्तं तस्मै वरमिन्द्रेण राजन् ।	SV-01-05-046-007a
वसेह त्वं मत्सकाशे सुगुप्तो न पावकस्त्वां प्रदहिष्यतीति ॥	SV-01-05-046-007c
सूतः-	SV-01-05-046-008
एतच्छ्रुत्वा दीक्षितस्तप्यमान आस्ते होतारं चोदयन् कर्मकाले ।	SV-01-05-046-008a
होता च यत्तस्स जुहाव मन्त्रैर् यथाऽमरेन्द्रस्स्वयमेवाजजगाम ॥	SV-01-05-046-008c
आयातु चेन्द्रोऽपि सतक्षकः पतेद् विभावसौ नागराजेन तूर्णम् ।	SV-01-05-046-009a
जम्भस्य हन्तेति जुहाव होता तदा जगामाहिदत्ताभयः प्रभुः ॥	SV-01-05-046-009c
विमानमारुह्य महानुभावःसर्वैर्देवैः परिसंस्तूयमानः ।	SV-01-05-046-010a
बलाहकैश्चाप्यनुगम्यमानो विद्याधरैरप्सरसां गणैश्च ॥	SV-01-05-046-010c
तस्योत्तरीये निहितस्स नागो भयोद्विग्नश्शर्म नैवाभ्यगच्छत् ।	SV-01-05-046-011a
ततो राजा मन्त्रविदोऽब्रवीत्पुनः क्रुद्धो वाक्यं तक्षकस्यान्तमिच्छन् ॥	SV-01-05-046-011c
जनमेजयः-	SV-01-05-046-012
इन्द्रस्य भवने नागो यदि विप्राः! स तक्षकः ।	SV-01-05-046-012a
तमिन्द्रेणैव सहितं पातयध्यं विभावसौ ॥	SV-01-05-046-012c
न त्यजेद्यदिदं चेन्द्रः स नागं तक्षकं तथा ॥	SV-01-05-046-013ac
सूतः-	SV-01-05-046-014
जनमेजयेन राज्ञा तु चोदितस्तक्षकं प्रति ।	SV-01-05-046-014a
होता जुहाव तत्रस्थं तक्षकं पन्नगं तथा ॥	SV-01-05-046-014c
हूयमाने तथा चैव तक्षकस्सपुरन्दरः ।	SV-01-05-046-015a
आकाशे ददृशे तत्र क्षणेन व्यथितस्तदा ॥	SV-01-05-046-015c
पुरन्दरस्तु तं यज्ञं दृष्ट्वा तु भयमाविशत् ।	SV-01-05-046-016a
हित्वा तु तक्षकं नागं स्वमेव भवनं ययौ ॥	SV-01-05-046-016c
इन्द्रे गते तु नागेन्द्रस् तक्षको भयमोहितः ।	SV-01-05-046-017a
मन्त्रशक्त्या तु सप्तार्चिस् समीपमवशोऽगमत् ।	SV-01-05-046-017c
तं दृष्ट्वा ऋत्विजस्तत्र वचनं चेदमब्रुवन् ॥	SV-01-05-046-017e
ऋत्विजः-	SV-01-05-046-018
अयमायाति वै तूर्णं तक्षकस्ते वशं गतः ।	SV-01-05-046-018a
श्रूयतेऽस्य महान्नादो कुर्वतो भैरवं रवम् ॥	SV-01-05-046-018c
नूनं मुक्तो वज्रभृता स नागो ततस्त्रस्तो मन्त्रवित्रस्तगात्रः ।	SV-01-05-046-019a
आघूर्णमानो ह समभ्युपैति तीव्रान्निश्वासान्निश्वसन्पन्नगेन्द्रः ॥	SV-01-05-046-019c
वर्तते तव राजेन्द्र कर्मैतद्विधिवत्प्रभो ।	SV-01-05-046-020a
अस्मै च द्विजमुख्याय वरं त्वं दातुमर्हसि ॥	SV-01-05-046-020c
राजा-	SV-01-05-046-021
बालाभिरूपस्य तवाप्रमेय! वरं प्रयच्छामि यथानुरूपम् ।	SV-01-05-046-021a
वृणीष्व यत्तेऽभिमतं हृदिस्थं तत्ते प्रदास्याम्यपि चेददेयम् ॥	SV-01-05-046-021c
सूतः-	SV-01-05-046-022
पतिष्यमाणे नागेन्द्रे तक्षके जातवेदसि ।	SV-01-05-046-022a
इदमन्तरमित्येवं तदास्तीकोऽभ्यभाषत ॥	SV-01-05-046-022c
अस्तीकः-	SV-01-05-046-023
वरं ददासि चेन्मह्यं वृणोमि जनमेजय ।	SV-01-05-046-023a
सत्रं ते विरमत्वेतन् न पतेयुरिहोरगाः ॥	SV-01-05-046-023c
सूतः-	SV-01-05-046-024
एवमुक्तस्तदा राजा ब्रह्मन्पारिक्षितस्तदा ।	SV-01-05-046-024a
नातिहृष्टमना वाक्यम् अस्तीकमिदमब्रवीत् ॥	SV-01-05-046-024c
सुवर्णं रजतं गाश्च यच्चान्यन्मन्यसे द्विज ।	SV-01-05-046-025a
तत्ते दद्यां वरं ब्रह्मान् न निवर्तेत्क्रतुर्मम ॥	SV-01-05-046-025c
अस्तीकः-	SV-01-05-046-026
सुवर्णं रजतं गाश्च न त्वां राजन्वृणोम्यहम् ।	SV-01-05-046-026a
सत्रं ते विरमत्वेतत् स्वस्ति मातृः कुलस्य नः ॥	SV-01-05-046-026c
सूतः-	SV-01-05-046-027
आस्तीकेनैवमुक्तस्तु राजा पारिक्षितस्तदा ।	SV-01-05-046-027a
पुनः पुनरुवाचेदम् अस्तीकं वदतां वरम् ॥	SV-01-05-046-027c
अन्यं वरय भद्रं ते वरं द्विजवरोत्तम ।	SV-01-05-046-028a
नायाचदयमप्यन्यद् वरं स भृगुनन्दन ॥	SV-01-05-046-028c
ततो वेदविदस्तात सदस्यास्सर्व एव ते ।	SV-01-05-046-029a
राजानमूचुस्सहिता लभतां ब्राह्मणो वरम् ॥ ॥	SV-01-05-046-029c
	
	
	
	
	
	
	
	
	
	
	
	
	
	
	
	
अध्यायः 047	
	
	
शौनकः-	SV-01-05-047-001
ये सर्पास्सर्पसत्रेऽस्मिन् पतिता हव्यवाहने ।	SV-01-05-047-001a
तेषां नामानि सर्वेषां श्रोतुमिच्छामि सूतज ॥	SV-01-05-047-001c
सूतः-	SV-01-05-047-002
सहस्राणि बहून्यस्मिन् प्रयुतान्यर्बुदानि च ।	SV-01-05-047-002a
न शक्यं परिसङ्ख्यातुं बहुत्वाद्वेदवित्तम ॥	SV-01-05-047-002c
यथास्मृति तु नामानि पन्नगानां निबोध मे ।	SV-01-05-047-003a
उच्यमानानि मुख्यानां हुतानां जातवेदसि ॥	SV-01-05-047-003c
वासुकेः कुलजांस्तावत् प्राधान्येन निबोध मे ।	SV-01-05-047-004a
नील रक्तास्सिता घोरा महाकाया विषोल्बणाः ॥	SV-01-05-047-004c
कोटिको नाम सम्पूर्णः सदयालोभलीढकः ।	SV-01-05-047-005a
पिच्छपः कौणपश्शक्रः कोणवेगः प्रकालितः ॥	SV-01-05-047-005c
हिरण्यबाहुश्शरणस् तक्षकः कालदन्तकः ।	SV-01-05-047-006a
एते वासुकिजा नागाः प्रविष्टा हव्यवाहनम् ॥	SV-01-05-047-006c
तक्षकस्य कुले तावत् प्रवक्ष्यामि निबोध तान् ।	SV-01-05-047-007a
पुच्छण्वको मण्डलिको पिण्डभेत्ता च हेणकः ॥	SV-01-05-047-007c
उच्छिखस्सुरभारङ्गो वल्लभोऽथाविराहणः ।	SV-01-05-047-008a
सिलस्थामकणो मूकः सुकुमारः प्रवेपनः ॥	SV-01-05-047-008c
मुद्गरश्शशरोमा च सुमरो वेगवान् हरः ।	SV-01-05-047-009a
एते तक्षकजा नागाः प्रविष्टा हव्यवाहनम् ॥	SV-01-05-047-009c
पारावतः पारियात्रः पाण्डरो हरिणः कृशः ।	SV-01-05-047-010a
विहङ्गश्शरभो मोदः प्रमोदस्संहताशनः ॥	SV-01-05-047-010c
ऐरावतकुलादेते प्रतिता हव्यवाहनम् ।	SV-01-05-047-011a
कौरव्यकुलजान्नागाञ् श्रुणु मे द्विजसत्तम ॥	SV-01-05-047-011c
जटिलः कुण्डलः कुण्डो वेणिग्रन्थ कुमारकः ।	SV-01-05-047-012a
बाहुकश्शृङ्गयाष्टिश्च धूर्तकः पोतपोतकौ ॥	SV-01-05-047-012c
धृतराष्ट्रकुले जाताञ् शृणु नागान् यथातथम्  ।	SV-01-05-047-013a
दन्दशूकान् महाकायान् वातवेगान् विषोल्बणान् ॥	SV-01-05-047-013c
शङ्कुकर्णः पिङ्गलकः कुठारमुखसेवकौ ।	SV-01-05-047-014a
पूर्णाङ्गदः पूर्णमुखः प्रहस्तश्शकुनिर्हरिः ॥	SV-01-05-047-014c
अमोथकः कामविकः खनसो मानसो नटः ।	SV-01-05-047-015a
भैरवो मन्त्रवेगश्च पिङ्गलश्चोडुपारगः ॥	SV-01-05-047-015c
ऋषभो वेगवान्नाथः पिण्डारकमहाहनू  ।	SV-01-05-047-016a
रक्ताङ्गस्सर्वसारङ्गस् समृद्धपटलाक्षकौ ॥	SV-01-05-047-016c
वलाहको वारणकस् सुमित्रश्चित्रवेदितः ।	SV-01-05-047-017a
पराशकस्तरुणको मणिस्स्कन्धस्तथाऽऽरुणः ।	SV-01-05-047-017c
इति नागा मया ब्रह्मन् कीर्तिताः कीर्तिवर्धनाः ॥	SV-01-05-047-017e
प्राधान्येन बहुत्वात्तु सर्वे ते परिकीर्तिताः ॥	SV-01-05-047-018ac
एतेषां पुत्रपौत्राश्च प्रसवस्य च सन्ततिः ।	SV-01-05-047-019a
न शक्याः परिसङ्ख्यातुं ये दीप्तं पावकं गताः ॥	SV-01-05-047-019c
सप्तशीर्षा द्विशीर्षाश्च पञ्चशीर्षास्तथाऽपरे ।	SV-01-05-047-020a
दशशीर्षाश्शतशीर्षास् तथान्ये बहुशीर्षकाः ॥	SV-01-05-047-020c
कालानलविषा घोरा हुताशनसमार्चिषः ।	SV-01-05-047-021a
महाकाया महावीर्याश् शैलशृङ्गसमुच्छ्रयाः ॥	SV-01-05-047-021c
योजनायामविस्तारा द्वियोजनसमायताः ।	SV-01-05-047-022a
कामरूपाः कामबला दीप्तानलविषोल्बणाः ॥	SV-01-05-047-022c
दग्धास्तत्र महासत्रे ब्रह्मदण्डेन पीडिताः ॥ ॥	SV-01-05-047-022e
	
	
	
	
	
	
	
	
	
	
	
	
अध्यायः 048	
	
	
सूतः	SV-01-05-048-001
इदमत्यद्भुतं चान्यदास्तीकस्य च शुश्रुमः ।	SV-01-05-048-001a
तथा वरैश्छन्द्यमानो राज्ञा पारिक्षितेन च ॥	SV-01-05-048-001c
इन्द्रहस्ताच्च्युतो नागस् स ख एव व्यवस्थितः ।	SV-01-05-048-002a
ततश्चिन्तापरो राजा बभूव जनमेजयः ॥	SV-01-05-048-002c
हूयमाने भृशं दीप्ते विधिवत्पावके तदा ।	SV-01-05-048-003a
नष्टसञ्ज्ञोऽभवन्नास् तक्षको भयपीडितः ॥	SV-01-05-048-003c
शौनक-	SV-01-05-048-004
किं सूत तेषां विप्राणां मन्त्रग्रामो मनीषिणाम् ।	SV-01-05-048-004a
न प्रत्यपद्यताग्नौ यन् न पपात न तक्षकः ॥	SV-01-05-048-004c
सूतः-	SV-01-05-048-005
तमिन्द्रहस्ताद्वित्रस्तं विसंज्ञं पन्नगोत्तमम् ।	SV-01-05-048-005a
आस्तीकस्तिष्ठ तिष्ठेति वाचस्तिस्रोऽभ्युदैरयत् ॥	SV-01-05-048-005c
वितस्थे सोऽन्तरिक्षे च हृदयेन विदूयता ।	SV-01-05-048-006a
यथा तिष्ठेति वै कश्चिन् नावगच्छेत्तथान्तरम् ॥	SV-01-05-048-006c
ततो राजाऽब्रवीद्वाक्यं सदस्यैश्चोदितो भृशम् ।	SV-01-05-048-007a
काममेतद्भवत्वेवं यथास्तीकस्य भाषितम् ॥	SV-01-05-048-007c
समाप्यतामिदं कर्म पन्नगास्सन्त्वनामयाः ।	SV-01-05-048-008a
प्रीयतामयमास्तीकस् सत्यं मम वचोऽस्तु तत् ॥	SV-01-05-048-008c
ततो हलहलाशब्दः प्रीतिजस्समवर्धत ।	SV-01-05-048-009a
आस्तीकस्य वरे दत्ते तथैवोपरराम च ।	SV-01-05-048-009c
स यज्ञः पाण्डवेयस्य राज्ञः पारिक्षितस्य ह ॥	SV-01-05-048-009e
समापिते ततस्सत्रे विधिवद्विधिदर्शिभिः ।	SV-01-05-048-010a
प्रीतिमानभवद्राजा भारतो जनमेजयः ॥	SV-01-05-048-010c
ऋत्विग्भ्यस्स सदस्येभ्यो ये तत्रासन्समागताः ।	SV-01-05-048-011a
तेभ्यश्च प्रददौ वित्तं शतशोऽथ सहस्रशः ॥	SV-01-05-048-011c
लोहिताक्षाय सूताय तथा स्थपतये विभुः ॥	SV-01-05-048-012ac
येनोक्तं तत्र सत्राग्रे यज्ञस्य विनिवर्तनम् ।	SV-01-05-048-013a
निमित्तं ब्राह्मण इति तस्मै वित्तं ददौ बहु ॥	SV-01-05-048-013c
ततश्चकारावभृथं विधिदृष्टेन कर्मणा ।	SV-01-05-048-014a
आस्तीकं प्रेषयामास गृहानेव सुसत्कृतम् ॥	SV-01-05-048-014c
राजा प्रीतमनाः प्रीतं कृतकृत्यं मनीषिणम् ॥	SV-01-05-048-014e
पुनरागमनं कार्यमिति चैनं वचोऽब्रवीत् ।	SV-01-05-048-015a
भविष्यसि सदस्यो मे वाजिमेधे महाक्रतौ ॥	SV-01-05-048-015c
तथेत्युक्त्वा प्रदुद्राव स चास्तीको मुदा युतः ।	SV-01-05-048-016a
कृत्वा स्वकार्यमतुलं तोषयित्वा च पार्थिवम् ॥	SV-01-05-048-016c
स गत्वा परमप्रीतो मातरं मातुलं च ताम् ।	SV-01-05-048-017a
अभिगम्योपसङ्गृह्य यथावृत्तं न्यवेदयत् ॥	SV-01-05-048-017c
एतच्छ्रुत्वा प्रीयमाणास्समेता ये तत्रासन् पन्नगा वीतमोहाः ।	SV-01-05-048-018a
आस्तीकं ते प्रीतिमन्तो बभूवुर् आहुश्चैनं वरमिष्टं वृणीष्व ॥	SV-01-05-048-018c
भूयोभूयस्सर्वशस्तेऽब्रुवंस्तं किं ते प्रियं करवामाद्य विद्वन् ।	SV-01-05-048-019a
प्रीता वयं मोक्षिताश्चैव सर्वे कामं किं ते करवामाद्य वत्स ॥	SV-01-05-048-019c
आस्तीकः-	SV-01-05-048-020
सायं प्रातस्सुप्रसन्नात्मरूपो लोके विप्रा मानवश्चेतरो वा ।	SV-01-05-048-020a
धर्माख्यानं ये पदेयुर्ममेदं तेषां युष्मन्नैव किञ्चिद्भयं स्यात् ॥	SV-01-05-048-020c
सूतः-	SV-01-05-048-021
तैश्चाप्युक्तो भागिनेयः प्रसन्नैर् एतत्सत्यं वचनं ते चराम ।	SV-01-05-048-021a
प्रीत्या युक्ता ईप्सितं सर्वतस्ते कर्तारस्स्म प्रवणा भागिनेय ॥	SV-01-05-048-021c
जरत्कारुोर्जरात्कार्वं समुत्पन्नो महायशाः ।	SV-01-05-048-022a
आस्तीकस्सत्यसन्धो मां पन्नगेभ्योऽभिरक्षतु ॥	SV-01-05-048-022c
अस्तीकं चार्तमन्तं च सुनीथं चापि यस्स्मरेत् ।	SV-01-05-048-023a
दिवा वा यदि वा रात्रौ नास्य सर्पभयं भवेत् ॥	SV-01-05-048-023c
इत्येवं नागराजोऽथ सर्पाणां मध्यगस्तदा ।	SV-01-05-048-024a
उक्त्वा सहैव तैस्सर्पैस् स्वमेव भवनं ययौ ॥	SV-01-05-048-024c
मोक्षयित्वा स भगवान् सर्पसत्राद्भुजङ्गमान् ।	SV-01-05-048-025a
जगाम काले धर्मात्मा दिष्टान्तं पुत्रपौत्रवान् ॥	SV-01-05-048-025c
इत्याख्यानं मयाऽऽस्तीकं यथावत्तव कीर्तितम् ।	SV-01-05-048-026a
यत्कीर्तयित्वा सर्पेभ्यो न भयं विद्यते क्वचित् ॥	SV-01-05-048-026c
श्रुत्वेदं धर्ममाख्यानम् आस्तीकं पुण्यवर्धनम् ।	SV-01-05-048-027a
आस्तीकस्य कवेर्विप्र! श्रीमच्चरितमादितः ॥	SV-01-05-048-027c
सर्वपापविनिर्मुक्तो दीर्घमायुरवाप्नुयात्  ।	SV-01-05-048-028a
गार्हस्थ्यं धर्ममखिलं प्रयायात् पुत्रपौत्रवान्॥ ॥	SV-01-05-048-028c
	
	
	
	
	
	
	
	
	
	
	
	
	
	
	
	
	
अध्यायः 049	
	
	
शौनकः-	SV-01-06-049-001
भृगुवंशात्प्रभृत्येतत् त्वया मे कथितं महत् ।	SV-01-06-049-001a
आख्यानमखिलं तात भृशं प्रीतोऽस्मि तेन ते ॥	SV-01-06-049-001c
प्रवक्ष्यामि च भूयस्त्वां यथावत्सूतनन्दन ।	SV-01-06-049-002a
याः कथा व्याससम्प्रोक्तास् ताश्च भूयः विचक्ष्व मे ॥	SV-01-06-049-002c
तस्मिन्परमदुष्प्रापे सर्पसत्रे महात्मनाम् ।	SV-01-06-049-003a
कर्मान्तरेषु विधिवत् सदस्यानां महाकवे ॥	SV-01-06-049-003c
या बभूवुः कथाश्चित्रा येष्वर्थेषु यथातथम् ।	SV-01-06-049-004a
त्वत्त इच्छाम ताश्श्रोतुं सूत त्वं वै विचक्षणः ॥	SV-01-06-049-004c
सूतः-	SV-01-06-049-005
कर्मान्तरेष्वकथयन् द्विजा वेदाश्रयाः कथाः ।	SV-01-06-049-005a
व्यासस्त्वकथयान्नित्यम् आख्यानं भारतं महत् ॥	SV-01-06-049-005c
शौनकः-	SV-01-06-049-006
महाभारतमाख्यानं पाण्डवानां यशस्करम् ।	SV-01-06-049-006a
जनमेजयेन यः पृष्टः कृष्णद्वैपायनस्तदा ॥	SV-01-06-049-006c
श्रावयामास विधिवत् तदा कर्मान्तरेषु सः ।	SV-01-06-049-007a
तामहं विधिवत्पुण्यां श्रोतुमिच्छामि वै कथाम् ॥	SV-01-06-049-007c
मनस्सागरसम्भूतां महर्षेर्भावितात्मनः ।	SV-01-06-049-008a
कथयस्व सतां श्रेष्ठ परं कौतूहलं हि नः ॥	SV-01-06-049-008c
सूतः-	SV-01-06-049-009
हन्त तेऽहं प्रवक्ष्यामि महदाख्यानमुत्तमम् ।	SV-01-06-049-009a
कृष्णद्वैपायनमतं महाभारतमादितः ॥	SV-01-06-049-009c
तज्जुषस्वोत्तममते कथ्यमानं मया द्विज ।	SV-01-06-049-010a
शंसितुं तन्मनोहर्षो ममापीह च वर्धते ॥	SV-01-06-049-010c
श्रुत्वा तु सर्पसत्राय दीक्षितं जनमेजयम् ।	SV-01-06-049-011a
अभ्यागच्छदृषिर्विद्वान् कृष्णद्वैपायनस्तदा ॥	SV-01-06-049-011c
जनयामास यं काली शक्तेः पुत्रात्पराशरात् ।	SV-01-06-049-012a
कन्यैव यमुनाद्वीपे पाण्डवानां पितामहम् ॥	SV-01-06-049-012c
जातमात्रश्च यस्सद्यो ववृधे वेदवित्तमः ।	SV-01-06-049-013a
वेदांश्चाधिजगे साङ्गान् इतिहासांश्च सर्वशः ॥	SV-01-06-049-013c
यं नाति तपसा कश्चिन् न वेदाध्ययनेन च ।	SV-01-06-049-014a
न व्रतेनोपवासेन न प्रशान्त्या न मन्युना ॥	SV-01-06-049-014c
विव्यासैकं चतुर्धा यो वेदं वेदविदां वरः ।	SV-01-06-049-015a
परावरज्ञो ब्रह्मर्षिः कविस्सत्यव्रतश्शुचिः ॥	SV-01-06-049-015c
यः पाण्डुं धृतराष्ट्रं च विदुरं चाप्यजीजनत् ।	SV-01-06-049-016a
शन्तनोस्सन्ततिं सन्नाम् उद्धरिष्यन् महातपाः ॥	SV-01-06-049-016c
जनमेजयस्य राजर्षेस् तस्मिन्सत्रे महात्मनः ।	SV-01-06-049-017a
विवेश शिष्यैस्सहितो वेदवेदाङ्गपारगैः ॥	SV-01-06-049-017c
तत्र राजानमासीनं ददर्श जनमेजयम् ।	SV-01-06-049-018a
वृतं सदस्यैर्बहुभिर् देवैरिव शतक्रतुम् ॥	SV-01-06-049-018c
तथा मूर्धावसिक्तैश्च नानाजनपदेश्वरैः ।	SV-01-06-049-019a
ऋत्विग्भिर्देवकल्पैश्च कुशलैर्यज्ञसंस्तरे ॥	SV-01-06-049-019c
जनमेजयस्तु राजर्षिर् दृष्ट्वा तमृषिमागतम् ।	SV-01-06-049-020a
सगणोऽभ्युद्यतस्तूर्णं ततो भरतसत्तमः ॥	SV-01-06-049-020c
काञ्चनं विष्टरं तस्मै स एव नृपतिस्स्वयम् ।	SV-01-06-049-021a
आसनं कल्पयामास यथा शक्रो बृहस्पतेः ॥	SV-01-06-049-021c
तत्रोपविष्टं वरदं देवर्षिगणपूजितम् ।	SV-01-06-049-022a
पूजयामास राजेन्द्रः शास्त्रदृष्टेन कर्मणा ॥	SV-01-06-049-022c
पाद्यमाचमनीयं च अर्घ्यं गां च विधानतः ।	SV-01-06-049-023a
पितामहाय कृष्णाय तदर्हाय न्यवेदयत् ॥	SV-01-06-049-023c
प्रतिगृह्य च तां पूजां पाण्डवाज्जनमेजयात् ।	SV-01-06-049-024a
गां चैव समनुज्ञाय मुनिः प्रीतोऽभवत्तदा ॥	SV-01-06-049-024c
तथा तं पूजयित्वा तु यत्नेन प्रपितामहम् ।	SV-01-06-049-025a
उपोपविश्य प्रीतात्मा पर्यपृच्छदनामयम् ॥	SV-01-06-049-025c
भगवानापि तं दृष्ट्वा दयालुः प्रतिनन्द्य च ।	SV-01-06-049-026a
सदस्यैः पूजितस्सर्वैस् सदस्यानप्यपूजयत् ॥	SV-01-06-049-026c
तथा तं सत्कृतं सद्भिः कथान्ते जनमेजयः ।	SV-01-06-049-027a
इममर्थं कुरुश्रेष्ठः पर्यपृच्छत्कृताञ्जलिः ॥	SV-01-06-049-027c
जनमेजयः-	SV-01-06-049-028
कुरूणां पाण्डवानां च भवान्प्रत्यक्षदर्शिवान् ।	SV-01-06-049-028a
तेषां चरितमिच्छामि कथ्यमानमिह त्वया ॥	SV-01-06-049-028c
कथं च भगवन्भेदस् तेषामासीन्महात्मनाम् ।	SV-01-06-049-029a
तच्च युद्धं कथं वृत्तं भूतान्तकरणं महत् ॥	SV-01-06-049-029c
पितामहानां सर्वेषां दैवेनाविष्टचेतसाम् ।	SV-01-06-049-030a
इच्छामि तत्त्वतश्श्रोतुं भगवन्कुशलो ह्यसि ॥	SV-01-06-049-030c
सूतः-	SV-01-06-049-031
तस्य तद्वचनं श्रुत्वा कृष्णद्वैपायनस्तदा ।	SV-01-06-049-031a
शशास शिष्यमासीनं वैशम्पायनमन्तिके ॥	SV-01-06-049-031c
कुरूणां पाण्डवानां च यथा भेदोऽभवत्पुरा ।	SV-01-06-049-032a
तदस्मै सर्वमाचक्ष्व यन्मत्तश्श्रुतवानसि ॥	SV-01-06-049-032c
गुरोर्वचनमाज्ञाय स तु विप्रर्षभस्तदा ।	SV-01-06-049-033a
आचचक्षे ततस्सर्वम् इतिहासं पुरातनम् ॥	SV-01-06-049-033c
राज्ञे तस्मै सदस्येभ्यः क्षत्रियेभ्यश्च सर्वशः ।	SV-01-06-049-034a
भेदं राज्यविनाशं च कुरुपाण्डवयोस्तदा ॥ ॥	SV-01-06-049-034c
	
	
	
	
	
	
	
	
	
अध्यायः 050	
	
	
वैशम्पायनः-	SV-01-06-050-001
शृणु राजन् यथा वीरा भ्रातरः पञ्च पाण्डवाः ।	SV-01-06-050-001a
विरोधमन्वगच्छन्त धार्तराष्ट्रैर्दुरात्मभिः ॥	SV-01-06-050-001c
गुरवे प्राङ्नमस्कृत्य मनोबुद्धिसमाधिभिः ।	SV-01-06-050-002a
सम्पूज्य च द्विजान्सर्वांस् तथान्यान्विदुषो जनान् ॥	SV-01-06-050-002c
महर्षेस्सर्वलोकेषु विश्रुतस्यास्य धीमतः ।	SV-01-06-050-003a
प्रवक्ष्यामि मतं कृत्स्नं व्यासस्यामिततेजसः ॥	SV-01-06-050-003c
श्रोतुं पात्रं तु राजंस्त्वं प्राप्येमां भारतीं कथाम् ।	SV-01-06-050-004a
गुरोर्वक्तुं परिस्पन्दो मुदा प्रोत्सहतीव माम् ॥	SV-01-06-050-004c
शृणु राजन् यथा भेदः कुरुपाण्डवयोरभूत् ।	SV-01-06-050-005a
राज्यार्थे द्यूतसम्भूतो वनवासस्तथैव च ॥	SV-01-06-050-005c
यथा च युद्धमभवत् पृथिवीक्षयकारकम् ।	SV-01-06-050-006a
तत्तेऽहं सम्प्रवक्ष्यामि पृच्छते भरतर्षभ ॥	SV-01-06-050-006c
मृते पितरि ते वीरा वनादेत्य स्वमन्दिरम् ।	SV-01-06-050-007a
नचिरादेव विद्वांसो वेदे धनुषि चाभवन् ॥	SV-01-06-050-007c
तांस्तथा रूपसम्पन्नान् वीर्येण परमेण ह ।	SV-01-06-050-008a
नामृष्यन्कुरवो दृष्ट्वा पाण्डवान् धृतराष्ट्रजाः ॥	SV-01-06-050-008c
ततो दुर्योधनः क्रूरः कर्णस्तस्य मते स्थितः ।	SV-01-06-050-009a
पाण्डवान्विविधोपायै राज्यहेतोरपीडयत् ॥	SV-01-06-050-009c
ददावथ विषं पापो भीमाय धृतराष्ट्रजः ।	SV-01-06-050-010a
जरयामास तद्वीरस् त्वन्नेन सह भारत ॥	SV-01-06-050-010c
प्रमाणकोट्यां क्रीडित्वा बद्ध्वा सुप्तमनागसम् ।	SV-01-06-050-011a
तथैव मध्ये गङ्गायाः प्रक्षिप्य पुरमाव्रजत् ॥	SV-01-06-050-011c
यदाऽबुध्यत कौन्तेयस् तदा सञ्छिद्य बन्धनम् ।	SV-01-06-050-012a
उदतिष्ठन्महातेजा भीमसेनो गतव्यथः ॥	SV-01-06-050-012c
आशीविषैः कृष्णसर्पैस् सुप्तं चैनमदंशयत् ।	SV-01-06-050-013a
सर्वेष्वेवाङ्गदेशेषु न ममार स शत्रुहा ॥	SV-01-06-050-013c
उपार्यैर्विविधैः क्षुद्रस् संवृतैर्विवृतैरपि ।	SV-01-06-050-014a
पाण्डवान्पीडयामास न च किञ्चिदसाधयत् ॥	SV-01-06-050-014c
तेषां स विप्रकारेषु तेषु तेषु महामतिः ।	SV-01-06-050-015a
मोक्षणे प्रतिघाते च विदुरोऽवहितोऽभवत् ॥	SV-01-06-050-015c
स्वर्गस्थो जीवलोकस्य यथा शक्रस्सुखावहः ।	SV-01-06-050-016a
पाण्डवानां तथा नित्यं विदुरोऽपि सुखावहः ॥	SV-01-06-050-016c
यदा तु विविधोपायैस् संवृतैर्विवृतैरपि ।	SV-01-06-050-017a
नाशक्रोद्विनिहन्तुं तान् दैवनात्यन्तरक्षितान् ॥	SV-01-06-050-017c
ततो दुर्योधनः क्षुद्रः कर्णश्च सहसौबलः ।	SV-01-06-050-018a
धृतराष्ट्रमनुज्ञाप्य जातुषं चक्रुरालयम् ।	SV-01-06-050-018c
तत्र तान् वासयामास पाण्डवानमितौजसः ॥	SV-01-06-050-018e
अदाहयच्च विस्रब्धान् पावकेन पुनस्तदा ।	SV-01-06-050-019a
विदुरस्यैव वचनात् खनित्री विहिता तदा ॥	SV-01-06-050-019e
मोक्षयामास वेगेन ते मुक्ताः प्राद्रवन्भयात् ॥	SV-01-06-050-020ac
ततो महावने घोरे हिडिम्बं नाम राक्षसम् ।	SV-01-06-050-021a
भीमसेनोऽबधीत्क्रुद्धो भुवि भीमपराक्रमः ।	SV-01-06-050-021c
प्राप्ता हिडिम्बी भीमेन यत्र जातो घटोत्कचः ॥	SV-01-06-050-021e
अथ सन्धाय ते वीरा एकचक्रां व्रजंस्तदा ।	SV-01-06-050-022a
ब्रह्मरूपधरा भूत्वा मात्रा सह परन्तपाः ॥	SV-01-06-050-022c
तत्र ते ब्राह्मणार्थाय बकं हत्वा महाबलम् ।	SV-01-06-050-023a
ब्राह्मणैस्सहिता जग्मुः पाञ्चालानां पुरं ततः ॥	SV-01-06-050-023c
तत्र ते द्रौपदीं लब्ध्वा बहून्मासान्सुखोषिताः ।	SV-01-06-050-024a
सहिता हस्तिनपुरं प्रत्याजग्मुररिन्दमाः ॥	SV-01-06-050-024c
उक्तास्ते धृतराष्ट्रेण राज्ञा शान्तनवेन च ।	SV-01-06-050-025a
भ्रातृभिर्विग्रहस्तात कथं वो न भवेदिति ॥	SV-01-06-050-025c
अस्माभिः खाण्डवप्रस्थे युष्मद्वासो विचिन्तितः ॥	SV-01-06-050-026ac
पुरं जानपदोपेतं सुविभक्तमहापथम् ।	SV-01-06-050-027a
वासाय स्वाण्डवप्रस्थं व्रजध्वं गतमन्यवः ॥	SV-01-06-050-027c
तयोस्ते वचनाज्जग्मुस् सह सर्वैस्सुहृज्जनैः ।	SV-01-06-050-028a
नगरं खाण्डवप्रस्थं रत्नमादाय भागशः ॥	SV-01-06-050-028c
तत्र ते न्यवसन् राजन् संवत्सरगणान् बहून् ।	SV-01-06-050-029a
वशे शस्त्रप्रतापेन कुर्वन्तोऽन्यान् महीक्षितः ॥	SV-01-06-050-029c
एवं धर्मप्रधानास्ते सत्यव्रतपरायणाः ।	SV-01-06-050-030a
अप्रमत्तास्स्थिताः क्षत्रे प्रतपन्तो हि तांस्तदा ॥	SV-01-06-050-030c
अजयद्भीमसेनस्तु दिशं प्राचीं महाबलः ।	SV-01-06-050-031a
उदीचीमर्जुनो वीरः प्रतीचीं नकुलस्तथा ॥	SV-01-06-050-031c
दक्षिणां सहदेवस्तु विजिग्ये परवीरहा । 	SV-01-06-050-032a
एवं चक्रुरिमां सर्वे वशे कृत्स्नां वसुन्धराम् ॥	SV-01-06-050-032c
पञ्चभिस्सूर्यसङ्काशैस् सूर्येण च वसुन्धराम् ।	SV-01-06-050-033a
षट्सूर्येव च बभ्राजे पाण्डवैस्सत्यविक्रमैः ॥	SV-01-06-050-033c
ततो निमित्ते कस्मिंश्चिद् धर्मराजो युधिष्ठिरः ।	SV-01-06-050-034a
वनं प्रस्थापयामास भ्रातरं वै धनञ्जयम् ॥	SV-01-06-050-034c
धैर्यात्सत्याच्च धर्माच्च विजयाच्चधिकप्रियः ।	SV-01-06-050-035a
अर्जुनो भ्रातरं ज्येष्ठं नात्यवर्तत जातु चित् ॥	SV-01-06-050-035c
स वै संवत्सरं पूर्णं मासं चैव वने वसन् ।	SV-01-06-050-036a
तीर्थयात्रां च कृतवान् नागकन्यामवाप्य च ॥	SV-01-06-050-036c
पाण्ड्यस्य तनयां लब्ध्वा तत्र ताभ्यां सहोषितः ।	SV-01-06-050-037a
ततोऽगच्छद्धृषीकेशं द्वारवत्यां कदाचन ॥	SV-01-06-050-037c
तत्र लभे च बीभत्सुर् भार्यां राजीवलोचनाम् ।	SV-01-06-050-038a
अनुजां वासुदेवस्य सुभद्रां भद्रभाषिणीम् ॥	SV-01-06-050-038c
सा शचीव महेन्द्रेण श्रीः कृष्णेनेव सङ्गता ।	SV-01-06-050-039a
सुभद्रा युयुजे पीता पाण्डवेनार्जुनेन च ॥	SV-01-06-050-039c
तत्र सन्तर्पयामास कौन्तेयो हव्यवाहनम् ।	SV-01-06-050-040a
बीभत्सुर्वासुदेवेन सहितः खाण्डवे वने ॥	SV-01-06-050-040c
नातिभारोऽथ पार्थस्य केशवेनाभवत्सह ।	SV-01-06-050-041a
व्यवसायद्वितीयस्य विष्णोश्शत्रुवधेष्विव ॥	SV-01-06-050-041c
पार्थायाग्निर्ददौ तत्र गाण्डीवं धनुरुत्तमम् ।	SV-01-06-050-042a
इषुधी चाक्षयौ बाणै रथं च कपिलक्षणम् ॥	SV-01-06-050-042c
मोचयामास बीभत्सुर् मयं यत्र महासुरम् ।	SV-01-06-050-043a
स चकार सभां दिव्यां सर्वरत्नविभूषिताम् ॥	SV-01-06-050-043c
तस्यां दुर्योधनः क्षुद्रो लोभं चक्रे सुदुर्मतिः ।	SV-01-06-050-044a
ततोऽक्षैर्वञ्चयित्वा च सौबलेन युधिष्ठिरम् ॥	SV-01-06-050-044c
वनं प्रस्थापयामास सप्तवर्षाणि पञ्च च ।	SV-01-06-050-045a
अज्ञातमेकं राष्ट्रे तु ततो वर्षं त्रयोदशम् ॥	SV-01-06-050-045c
गते त्रयोदशे वर्षे याचमानास्स्वकं वसु ।	SV-01-06-050-046a
नालभन्त महाराज ततो युद्धमवर्तत ॥	SV-01-06-050-046c
ततस्ते सर्वमुत्साद्य हत्वा दुर्योधनं रणे ।	SV-01-06-050-047a
राज्यं विधूतभूयिष्ठं प्रत्यपद्यन्त पाण्डवाः ॥	SV-01-06-050-047c
इष्ट्वा क्रतूंश्च विविधान् अश्वमेधादिकान् बहून् ।	SV-01-06-050-048a
धृतराष्ट्रे गते स्वर्गं विदुरे पञ्चतां गते ॥	SV-01-06-050-048c
गमयित्वा स्त्रियस्स्वर्गं राज्ञाममिततेजसाम् ।	SV-01-06-050-049a
वार्ष्णेये निलयं प्राप्ते विष्णुदारान् प्ररक्ष्य च ।	SV-01-06-050-049c
महाप्रस्थानिकं गत्वा गतासस्वर्गमनुत्तमम् ॥	SV-01-06-050-049e
एवमेतत्पुरावृत्तं तेषामक्लिष्टकर्मणाम् ।	SV-01-06-050-050a
भेदो राज्यविनाशश्च जयश्च जयतांवर ॥ ॥	SV-01-06-050-050c
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 051	
	
	
	
	
जनमेजयः-	SV-01-06-051-001
कथितं वै समासेन त्वया सर्वं द्विजोत्तम ।	SV-01-06-051-001a
महाभारतमाख्यानं कुरूणां चरितं महत् ॥	SV-01-06-051-001c
कथां तेषां विचित्रार्थाम् इमां कथयति त्वयि ।	SV-01-06-051-002a
विस्तरश्रवणे जातं कौतूहलमतीव मे ॥	SV-01-06-051-002c
स भवान्विस्तरेणेमां पुनराख्यातुमर्हति ।	SV-01-06-051-003a
न हि तृप्यामि पूर्वेषां शृण्वन्नाचरितं महत् ॥	SV-01-06-051-003c
न तत्कारणमल्पं हि धर्मज्ञा यत्र पाण्डवाः ।	SV-01-06-051-004a
अवध्यान् सर्वतो जघ्नुः प्रशस्यन्ते च मानवैः ॥	SV-01-06-051-004c
किमर्थं ते नरव्याघ्राश् शन्तास्सन्तोऽप्यनागसः ।	SV-01-06-051-005a
प्रयुज्यमानान् सङ्क्लेशान् क्षान्तवन्तो दुरात्मभि ॥	SV-01-06-051-005c
कथं नागायुतप्राणो बाहुशाली वृकोदरः ।	SV-01-06-051-006a
परिक्लिश्यन्नपि क्रोधं धृतवान्वै द्विजोत्तम ।	SV-01-06-051-006c
भ्रातॄणां क्लेशमायातं धृतवान् वै परन्तपः ॥	SV-01-06-051-006e
कथं सा द्रौपदी कृष्णा क्लिश्यमाना दुरात्मभिः ।	SV-01-06-051-007a
शक्ता सती धार्तराष्ट्रान् नादहद्धोरचक्षुषा ॥	SV-01-06-051-007c
कथं व्यतिक्रमं द्यूते पार्था माद्रीसुतौ तदा ।	SV-01-06-051-008a
अन्वव्रजन्नरव्याघ्रं वञ्च्यमाना दुरात्मभिः ॥	SV-01-06-051-008c
कथं धर्मभृतां श्रेष्ठस् सुतो धर्मस्य धर्मवित् ।	SV-01-06-051-009a
अनर्हः परमं क्लेशं सोढवान्स युधिष्ठिरः ॥	SV-01-06-051-009c
कथं च बहुलां सेनां पाण्डवः कृष्णसारथिः ।	SV-01-06-051-010a
अस्यन्नेकोऽनयत्सर्वाः पितृलोकं धनञ्जयः ॥	SV-01-06-051-010c
एतदाचक्ष्व मे सर्वं यथावृत्तं तपोधन ।	SV-01-06-051-011a
यद्यच्च कृतवन्तस्ते तत्र तत्र महारथाः ॥	SV-01-06-051-011c
वैशम्पायनः-	SV-01-06-051-012
महर्षेस्सर्वलोकेस्य पूजितस्य महात्मनः ।	SV-01-06-051-012a
प्रवक्ष्यामि मतं कृत्स्नं व्यासस्यामिततेजसः ॥	SV-01-06-051-012c
इदं शतसहस्रं हि श्लोकानां पुण्यकर्मणाम् ।	SV-01-06-051-013a
उपाख्यानैस्सह ज्ञेयं श्राव्यं भारतमुत्तमम् ॥	SV-01-06-051-013c
सङ्क्षेपेण तु वक्ष्यामि सर्वमेतन्नराधिप ॥	SV-01-06-051-014ac
अध्यायानां सहस्रे द्वे पर्वणां शतमेव च ।	SV-01-06-051-015a
श्लोकानां तु सहस्राणि नवतिश्च दशैव च ।	SV-01-06-051-015c
ततोऽष्टादशभिः पर्वैस् सङ्गृहीतं महात्मना ॥	SV-01-06-051-015e
य इदं श्रावयेद्विद्वान् येश्चेदं शृणुयान्नरः ।	SV-01-06-051-016a
स प्राप्य ब्रह्मणस्सथानं देवैर्याति च तुल्यताम् ॥	SV-01-06-051-016c
इदं हि वेदैस्समितं पवित्रं चोत्तमं महत् ।	SV-01-06-051-017a
श्राव्याणामुत्तमं श्राव्यं पुराणमृषिसंस्कृतम् ॥	SV-01-06-051-017c
अस्मिन्नर्थश्च धर्मश्च निखिलेनोपदेश्यते ।	SV-01-06-051-018a
इतिहासे महापुण्ये बुद्धिश्च परमार्पिता ॥	SV-01-06-051-018c
अक्षुद्रान् दानशीलांश्च सत्यशीलाननास्तिकान् ।	SV-01-06-051-019a
कार्ष्णं वेदमिमं विद्वाञ् ज्ञापयित्वाऽर्थमश्नुते ॥	SV-01-06-051-019c
मुच्यते भ्रूणहत्याया यच्चान्यद्वृजिनं भवेत् ।	SV-01-06-051-020a
इतिहासमिमं श्रुत्वा पुरुषोऽपि सुदारुणाः ॥	SV-01-06-051-020c
जयो नामेतिहासोऽयं श्रोतव्यो विजिगीषुणा ।	SV-01-06-051-021a
महीं विजयते सर्वां शत्रूंश्चापि पराजयेत् ॥	SV-01-06-051-021c
इदं स्वस्त्ययनं श्रेष्ठम् इदं पुंसवनं महत् ।	SV-01-06-051-022a
महिषीयुवराजाभ्यां श्रोतव्यं बहुशस्तथा ॥	SV-01-06-051-022c
अर्थशास्त्रमिदं पुण्यं धर्मशास्त्रमिदं महत् ।	SV-01-06-051-023a
मोक्षशास्त्रमिदं प्रोक्तं व्यासेनामिततेजसा ॥	SV-01-06-051-023c
धर्मे चार्थे च कामे च मोक्षे च भरतर्षभ ।	SV-01-06-051-024a
यदिहास्ति तदन्यत्र यन्नेहास्ति न तत्क्वचित् ॥	SV-01-06-051-024c
इदं हि ब्राह्मणैर्लोके आख्यातं ब्राह्मणेष्विह ॥	SV-01-06-051-025ac
सम्प्रत्याचक्षते चैव कथयिष्यन्ति चापरे ।	SV-01-06-051-026a
पुत्राश्शुश्रूषवस्सन्ति प्रेष्याश्च प्रियवादिनः ॥	SV-01-06-051-026c
भरतानां महज्जन्म शृण्वन्तोह्यनसूयवः ।	SV-01-06-051-027a
धन्यं यशस्यमायुष्यं स्वर्ग्यं पुण्यं तथैव च ॥	SV-01-06-051-027c
शरीरेण कृतं पापं वाचा च मनसैव च ।	SV-01-06-051-028a
सर्वं त्यजति वै क्षिप्रम् इदं शृण्वन्नरस्तदा ॥	SV-01-06-051-028c
कृष्णद्वैपायनेनेदं कृतं धर्मचिकीर्षुणा ।	SV-01-06-051-029c
कीर्तिं प्रथयता लोके पाण्डवानां यशस्विनाम् ।	SV-01-06-051-029a
अन्येषां क्षत्रियाणां च भूरिद्रविणतेजसाम् ॥	SV-01-06-051-029e
योऽधीते भारतं पुण्यं ब्राह्मणो नियतव्रतः ।	SV-01-06-051-030a
चतुरो वार्षिकान्मासान् सर्वपापैः प्रमुच्यते ॥	SV-01-06-051-030c
विज्ञेयस्सर्ववेदानां पारगो भारतं वदन् ॥	SV-01-06-051-031ac
देवा ब्रह्मर्षयो यत्र पुण्या राजर्षयस्तथा ।	SV-01-06-051-032a
कीर्त्यन्ते हृतपाप्मानः कीर्त्यते केशवस्तथा ॥	SV-01-06-051-032c
त्रिभिर्वर्षैर्हमहाभागः कृष्णद्वैपायनोऽब्रवीत् ।	SV-01-06-051-033a
नित्योत्थितस्सदायोगी महाभारतमादितः ॥	SV-01-06-051-033c
यश्चेदं पठते विद्वान् सदा पर्वसु पर्वसु ।	SV-01-06-051-034a
धूतपाप्मा जितस्वर्गो ब्रह्मभूयं स गच्छति ॥	SV-01-06-051-034c
यस्तु राजा श्रृणोतीदम् अखिलामश्नुते महीम् ।	SV-01-06-051-035a
प्रसूते गर्भिणी पुत्रं कन्या चाशु प्रदीयते ॥	SV-01-06-051-035c
वाणिजस्सिद्धयात्रास्सयुर् वीरा विजयमाप्नुयुः ।	SV-01-06-051-036a
आस्तिकान् श्रावयेन्नित्यं ब्राह्मणाननसूयकान् ॥	SV-01-06-051-036c
वेदविद्याव्रतस्नातान् क्षत्रियाञ्जयमास्थितान् ।	SV-01-06-051-037a
स्वधर्मनित्यान् वैश्यांश्च श्रावयेत्क्षत्रसंश्रितान् ॥	SV-01-06-051-037c
एष धर्मः पुरा दृष्टः सर्वधर्मेषु भारत ।	SV-01-06-051-038a
ब्राह्मणाच्छ्रवणं राजन् विशेषेण विधीयते ॥	SV-01-06-051-038c
भूयो वा यः पठेन्नित्यं स गच्छेत्परमां गतिम् ।	SV-01-06-051-039a
श्लोकं वाप्यनुगृह्णीत तथाऽर्धश्लोकमेव वा ॥	SV-01-06-051-039c
अपि पादं पठेन्नित्यं न च निर्भारतो भवेत् ।	SV-01-06-051-040a
इह नैकाश्रयं जन्म राजर्षीणां महात्मनाम् ॥	SV-01-06-051-040c
इह मन्त्रपदं युक्तं धर्मं चानेकदर्शनम् ।	SV-01-06-051-041a
इह युद्धानि चित्राणि राज्ञां वृद्धिरिहैव च ॥	SV-01-06-051-041c
ऋषीणां च कथास्तात इह गन्धर्वरक्षसाम् ।	SV-01-06-051-042a
इह तत्तत्समासाद्य विहितो वाक्यविस्तरः ॥	SV-01-06-051-042c
तीर्थानां नाम पुण्यानां देशानां चेह कीर्तनम् ।	SV-01-06-051-043a
वनानां वर्वतानां च नदीनां सागरस्यच ॥	SV-01-06-051-043c
देशानां चैव पुण्यानां पुराणां चैव कीर्तनम् ।	SV-01-06-051-044a
उपचारस्तथैवाग्र्यो वीर्यमप्यतिमानुषम् ॥	SV-01-06-051-044c
इह सत्कारयोगश्च भारते परमर्षिणा ।	SV-01-06-051-045a
रथाश्वेभनरेन्द्राणां कल्पना युद्धकौशलम् ॥	SV-01-06-051-045c
ख्यातौ रत्नाकरं तद्वन् महाभारतमुच्यते ॥	SV-01-06-051-046ac
नाप्रीतिरुपपद्येत यथा प्राप्य त्रिविष्टपम् ।	SV-01-06-051-047a
पुण्यं तथेदमाख्यानं श्रुत्वा प्रीतिर्भवत्युत ॥	SV-01-06-051-047c
कुलस्य वृद्धये राजन् आयुषे विजयाय च ।	SV-01-06-051-048a
श्रृणु कीर्तयतः कृत्स्नम् इतिहासं पुरातनम् ॥	SV-01-06-051-048c
यश्चेदं श्रावयेत्पिञ्ये ब्राह्मणान्पादमन्ततः ।	SV-01-06-051-049a
अक्षय्यमन्नपानं तत् पितॄंस्तस्योपतिष्ठति ॥	SV-01-06-051-049ac
प्रातर्यदेनः कुरुते इन्द्रियैर्ब्राह्मणश्चरन् ।	SV-01-06-051-050a
महाभारतमाख्याय पश्चात् सन्ध्यां प्रमुच्यते ॥	SV-01-06-051-050c
रात्रौ यदेनः कुरुते इन्द्रियैब्राह्मणश्चरन् ।	SV-01-06-051-051a
महाभारतमाख्याय पूर्वां सन्ध्यां प्रमुच्यते ॥	SV-01-06-051-051c
भारतानां महज्जन्म महाभारतमुच्यते ।	SV-01-06-051-052a
निरुक्तमस्य यो वेद सर्वपापैः प्रमुच्यते ॥	SV-01-06-051-052c
त्रिभिर्वर्षैर्महाभागः कृष्णद्वैपायनोऽब्रवीत् ।	SV-01-06-051-053a
नित्योत्थितो महायोगी महाभारतमादितः ॥	SV-01-06-051-053c
	
	
	
	
	
	
	
	
	
	
	
	
	
	
	
अध्यायः 052	
	
पूरुवंशकथनम् ॥ 1 ॥	
वैशम्पायनः-	SV-01-06-052-001
पूरोर्वंशमहं धन्यं राज्ञाममिततेजसाम् ।	SV-01-06-052-001a
प्रवक्ष्यामि पितॄणां ते तेषां नामानि मे शृणु ॥	SV-01-06-052-001c
अव्यक्तप्रभवो ब्रह्मा शाश्वतो नित्य अव्ययः ।	SV-01-06-052-002a
तस्मान्मरीचिस्सञ्जज्ञे दक्षश्चैव प्रजापतिः ॥	SV-01-06-052-002c
अङ्गुष्ठाद्दक्षमसृजच् चक्षुर्भ्यां च मरीचिनम् ।	SV-01-06-052-003a
मरीचेः काश्यपः पुत्रो दक्षस्य दुहिताऽदितिः ॥	SV-01-06-052-003c
अदित्यां काश्यपस्य विवस्वान् ।	SV-01-06-052-004A
विवस्वतो मनुः ।	SV-01-06-052-004B
मनोरिला ॥	SV-01-06-052-004C
इलायाः पुरूरवाः ।	SV-01-06-052-005A
पुरूरवस आयुः ।	SV-01-06-052-005B
आयुषो नहुषः ।	SV-01-06-052-005C
नहुषस्य ययातिः ॥	SV-01-06-052-005D
ययातेर्द्वे भार्ये बभूवतुः ।	SV-01-06-052-006A
उशनसो दुहिता देवयानी, वृषपर्वणश्च दुहिता शर्मिष्ठा नाम ॥	SV-01-06-052-006B
तत्रानुवंशो भवति-	SV-01-06-052-007
यदुं च तुर्वशुं चौभौ देवयानी व्यजायत ।	SV-01-06-052-007a
द्रुह्यं चानुं च पूरुं च शर्मिष्ठा वार्षपर्वणी ॥	SV-01-06-052-007c
तत्र यदोर्यादवाः ।	SV-01-06-052-008A
पूरोः पौरवाः ।	SV-01-06-052-008B
पूरोर्भार्या कौसल्या बभूव ।	SV-01-06-052-008C
तस्यामस्य जज्ञे जनमेजयः ॥	SV-01-06-052-008D
स त्रीन् हयमेधानाजहार ।	SV-01-06-052-009A
विश्वजिता चेष्ट्वा वनं प्रविवेश ॥	SV-01-06-052-009B
जनमेजयस्तु खलु सुनन्दां नामोपयेमे ।	SV-01-06-052-010A
तस्यामस्य जज्ञे प्राचीन्वान् ॥	SV-01-06-052-010B
यः प्राचीं दिशं जिगाय यावत्सूर्याोदयात् ।	SV-01-06-052-011A
तत्तस्य प्राचीन्वत्त्वम् ॥	SV-01-06-052-011B
प्राचीन्वांस्तु खल्वाश्मकीमुपयेमे सुषावान्नाम ।	SV-01-06-052-012A
तस्यामस्य जज्ञे शय्यातिः ॥	SV-01-06-052-012B
शय्यातिस्तु त्रिशङ्कोर्दुहितरं वराङ्गीं नामोपयेमे ।	SV-01-06-052-013A
तस्यामस्य जज्ञेऽहम्पातिः ॥	SV-01-06-052-013B
अहम्पातिस्तु खलु कृतवीर्यदुहितरं भानुमतीं नामोपयेमे ।	SV-01-06-052-014A
तस्यामस्य जज्ञे सार्वभौमः ॥	SV-01-06-052-014B
सार्वभौमस्तु खलु जित्वाऽऽजहार कैकयीं सुन्दरां नाम ।	SV-01-06-052-015A
तस्यामस्य जज्ञे महाभौमः ॥	SV-01-06-052-015B
महाभौमस्तु खलु प्रसेनजिद्दुहितरमुपयेते सुयज्ञां नाम ।	SV-01-06-052-016A
तस्यामस्य जज्ञे अयुतानायी ॥	SV-01-06-052-016B
यः पुरुषमेधे पुरुषाणामयुतमानयत्तत्तस्यायुतानायित्वम् ॥	SV-01-06-052-017A
अयुतानायी तु खलु पृथुश्रवसो दुहितरमुपयेमे भासां नाम ।	SV-01-06-052-018A
अस्यामस्य जज्ञेऽक्रोधनः ॥	SV-01-06-052-018B
अक्रोधनस्तु कालिङ्गी करण्डुं नामोपयेमे  ।	SV-01-06-052-019A
तस्यामस्य जज्ञे देवातिथिः ॥	SV-01-06-052-019B
देवातिथिस्तु खलु वैदर्भीमुपयेमे मर्यादां नाम ।	SV-01-06-052-020A
तस्यामस्य जज्ञे ऋचः ॥	SV-01-06-052-020B
ऋचस्तु खलु वामदेव्यामङ्गराजकन्यायामृक्षं पुत्रमजीजनत् ॥	SV-01-06-052-021AB
ऋक्षस्तु खलु तक्षकदुहितरं ज्वलन्तां नामोपयेमे ।	SV-01-06-052-022A
तस्यामन्तिनारमजीनत् ॥	SV-01-06-052-022B
अन्तिनारस्तु सरस्वत्यां द्वादशवार्षिकं सत्रमाजहार ।	SV-01-06-052-023A
तमुदवसाने निर्वृत्ते सरस्वत्यभिगम्य भर्तारं वरयामास ।	SV-01-06-052-023B
तस्यां पुत्रं जनयामास त्रस्नुं नाम ॥	SV-01-06-052-023C
अत्रानुवंशो भवति ॥	SV-01-06-052-024
त्रस्नुस्सरस्वतीपुत्र अन्तिनारादजायत ।	SV-01-06-052-024a
इलिलं जनयामास कालिन्द्यां त्रस्नुरात्मजम् ॥	SV-01-06-052-024c
इलिलस्तु रथन्तरायां दुष्यन्तादीन् पञ्च पुत्रानजीजनत् ॥	SV-01-06-052-025AB
दुष्यन्तस्तु खलु लाक्ष्मणां नाम भागीरथीमुपयेमे ।	SV-01-06-052-026A
तस्यामस्य जज्ञे जनमेजयः ॥	SV-01-06-052-026B
स एव दुष्यन्तो विश्वामित्रदुहितरं शकुन्तलां नामोपयेमे ।	SV-01-06-052-027A
तस्यामस्य जज्ञे भरतः ॥	SV-01-06-052-027B
तत्रेमौ श्लोकौ भवतः-	SV-01-06-052-028
माता भस्त्रा पितुः पुत्रो यस्माज्जातस्स एव सः ।	SV-01-06-052-028a
भरस्व पुत्रं दौष्यन्तिं सत्यमाह शकुन्तला ॥	SV-01-06-052-028c
रेतोधाः पुत्र उन्नयति नरदेव यमक्षयात् ।	SV-01-06-052-029a
त्वं चास्य धाता गर्भस्य सत्यमाह शकुन्तला ॥	SV-01-06-052-029c
ततोऽस्य भरतत्वम् ॥	SV-01-06-052-030AB
भरतस्तु खलु काशेयीं सार्वसेनीमुपयेमे सुनन्दां नाम ।	SV-01-06-052-031A
तस्यामस्य जज्ञे भुमन्युः ॥	SV-01-06-052-031B
भुमन्युस्तु खलु दाशार्हीमुपयेमे सुवर्णां नाम ।	SV-01-06-052-032A
तस्यामस्य जज्ञे सुहोत्रः ॥	SV-01-06-052-032B
सुहोत्रस्तु खल्वैक्ष्वाकीमुपयेमे जयन्तीं नाम ।	SV-01-06-052-033A
तस्यामस्य जज्ञे हस्ती ।	SV-01-06-052-033B
य इदं पुरमावासयामास ।	SV-01-06-052-033C
तस्माद्धस्तिनपुरत्वम् ॥	SV-01-06-052-033D
हस्ती तु त्रैगर्तीमुपयेमे यशोधरां नाम ।	SV-01-06-052-034A
तस्यामस्य जज्ञे विकुञ्जनः ॥	SV-01-06-052-034B
विकुञ्जनस्तु दाशार्हीमुपयेमे विन्दां नाम ।	SV-01-06-052-035A
तस्यामस्य जज्ञेऽजमीढः ॥	SV-01-06-052-035B
अजमीढस्य तु चतुर्विंशतिपुत्रशतं बभूव-कैकय्यां नागायां गान्धार्यां विमलायामृक्षायामिति  ।	SV-01-06-052-036A
पृथग्वंशकर्तारो नृपतयः ॥	SV-01-06-052-036B
अजमीढादृक्षायां वंशकरस्संवरणो जज्ञे ॥	SV-01-06-052-037AB
संवरणस्तु खलु वैवस्वतीं तपतीं नामोपयेमे ।	SV-01-06-052-038A
तस्यामस्यजज्ञे कुरुः ॥	SV-01-06-052-038B
कुरुस्तु दाशार्हीमुपयेमे शुभां नाम ।	SV-01-06-052-039A
तस्यामस्य जज्ञे विडूरथः ॥	SV-01-06-052-039B
विडूरथस्तु खलु मागधीमुपयेमे सम्प्रियां नाम ।	SV-01-06-052-040A
तस्यामस्य जज्ञेऽनश्वान् ॥	SV-01-06-052-040B
अनश्वांस्तु मागधीमुपयेमे सुवेषां नाम ।	SV-01-06-052-041A
तस्यामस्य जज्ञे परिक्षित् ॥	SV-01-06-052-041B
परीक्षित्तु बाहुकामुपयेमेऽमृतां नाम ।	SV-01-06-052-042A
तस्यामस्य जज्ञे भीमसेनः ॥	SV-01-06-052-042B
भीमसेनस्तु खलु कैकयीमुपयेमे सुकुमारीं नाम ।	SV-01-06-052-043A
तस्यामस्य जज्ञे पर्यश्रवाः ।	SV-01-06-052-043B
यमाहुः प्रतीप इति ॥	SV-01-06-052-043C
प्रतीपस्तु शैब्यामुपयेमे सुनन्दां नाम ।	SV-01-06-052-044A
तस्यां त्रीन् पुत्रानुत्पादयामास देवापिं शन्तनुं बाह्लीकं चेति ॥	SV-01-06-052-044B
देवापिस्तु खलु बाल एवारण्यं प्रविवेश ।	SV-01-06-052-045A
शन्तनुस्तु महीपालोऽभवत् ॥	SV-01-06-052-045B
तत्र श्लोको भवति-	SV-01-06-052-046
यं यं कराभ्यां स्पृशति जीर्णं स सुखमश्नुते ।	SV-01-06-052-046A
पुनर्युवा च भवति तस्मात्तं शन्तनुं विदुः ।	SV-01-06-052-046B
तत्तस्य शन्तनुत्वम् ॥	SV-01-06-052-046C
शन्तनुस्तु खलु गङ्गां भागीरथीमुपयेमे ।	SV-01-06-052-047A
तस्यामस्य जज्ञे देवव्रतः ।	SV-01-06-052-047B
यमाहुर्भीष्म इति ॥	SV-01-06-052-047C
भीष्मस्तु पितुः प्रीतिचिकीर्षया सत्यवतीमानयामास मातरं ।	SV-01-06-052-048A
यामाहुः कालीति ॥	SV-01-06-052-048B
तस्यां पूर्वं पुराशरात्कन्यागर्भो द्वैपायनः ।	SV-01-06-052-049A
तस्यामेव शन्तनोर्द्वौ पुत्रौ बभूवतुः चित्राङ्गदो विचित्रवीर्यश्च ॥	SV-01-06-052-049B
चित्राङ्गदस्तवप्राप्तयौवन एव गन्धर्वेण निहतः ।	SV-01-06-052-050A
ततो विचित्रवीर्यो राजा बभूव ॥	SV-01-06-052-050B
विचित्रवीर्यस्तु खलु काशिराजस्य सुते अम्बिकाम्बालिके उदवहत् ।	SV-01-06-052-051A
स विचित्रवीर्योऽनुत्पन्नापत्य एव विदेहत्वं प्राप्तः ॥	SV-01-06-052-051B
ततो गन्धवती चिन्तयामास, कथं नु खलु शन्तनोः पिण्डविच्छेदो न स्यादिति ॥	SV-01-06-052-052AB
सा थ द्वैपायनं चिन्तयामास, सोऽग्रतस्स्थितः किं करवाणीति ।	SV-01-06-052-053A
तं सत्यवत्युवाच, भ्राता तेऽनपत्य एव स्वर्गतः, तस्यार्थेऽपत्यमुत्पादयेति ॥	SV-01-06-052-053B
स परमित्युवाच, स तत्र त्रीन्पुत्रानुत्पादयामास-धृतराष्ट्रं पाण्डुं विदुरं चेति ॥	SV-01-06-052-054AB
धृतराष्ट्रास्य राज्ञः पुत्राणां शतं बभूव गान्धर्यां वरदानात् तेषां च धार्तराष्ट्राणां चत्वारः प्रधानाः-दुर्योधनो दुश्शासनो विकर्णश्चित्रसेनश्चेति ॥	SV-01-06-052-055AB
पाण्डोस्तु कुन्ती माद्रीति स्त्रीरत्ने बभूवतुः ।	SV-01-06-052-056A
स मृगयां चरन् मैथुनगतमृषिं मृगचारिणं बाणेनाजघान ॥	SV-01-06-052-056B
स बाणविद्ध उवाच पाण्डुम् ॥	SV-01-06-052-057AB
अत्र श्लोको भवति-	SV-01-06-052-058
योऽकृतार्थं हि मां क्रूर बाणेनाघ्ना मृगव्रतम् ।	SV-01-06-052-058a
त्वामप्येतादृशो भावः क्षिप्रमेवागमिष्यति ॥	SV-01-06-052-058c
इति मृगव्रतचारिणा ऋषिणा शप्तः ॥	SV-01-06-052-059AB
स विषण्णरूपः पाण्डुस्तं शापं परिहरन्नोपसर्पति भार्ये ॥	SV-01-06-052-060AB
आह च स्वभार्याम् ।	SV-01-06-052-061A
स्वचापल्यादिदं प्राप्तवानहम् ।	SV-01-06-052-061B
शृणोमि नानपत्यस्य लोकास्सन्तीति ।	SV-01-06-052-061C
ममार्थे पुत्रानुत्पादयेति कुन्तीमुवाच ॥	SV-01-06-052-061D
सा पुत्रानुत्पादयामास धर्माद्युधिष्ठिरं मारुताद्भीमसेनमिन्द्रादर्जुनमिति ॥	SV-01-06-052-062AB
स हृष्टरूपः पाण्डुरुवाच-	SV-01-06-052-063
इयं ते सपत्नी भवति ह्यनपत्या व्रीडिता साध्वी अस्यामपत्यमुत्पाद्यतामिति ॥	SV-01-06-052-063AB
तस्यां नकुलसहदेवौ यमावश्विभ्यां जज्ञाते ॥	SV-01-06-052-064AB
माद्रीं तु स्वलङ्कृतां दृष्ट्वा पाण्डुर्भावं चक्रे ।	SV-01-06-052-065A
स तां प्राप्यैव विदेहत्वं प्राप्तः ॥	SV-01-06-052-065B
तत्रेनं चितायामन्वारुरोह माद्री ।	SV-01-06-052-066A
कुन्तीं चोवाच यमयोरार्ययाऽप्रमत्तया भवितव्यमिति ॥	SV-01-06-052-066B
ततः पञ्च पाण्डवान् सह कुन्त्या हास्तिनपुरं नयन्ति स्म तपस्विनः ॥	SV-01-06-052-067AB
तत्र भीष्माय धृतराष्ट्रविदुरयोः पाण्डोः स्वर्गगमनं याथातथ्यं निवेदयन्ति स्म तपस्विनः ॥	SV-01-06-052-068AB
पाण्डवान् सह कुन्त्या जतुगृहे दाहयितुकामो धृतराष्ट्रात्मजोऽभूत् ॥	SV-01-06-052-069AB
तांश्च विदुरो मोक्षयामास प्रीतोऽभवत् ॥	SV-01-06-052-070AB
ततो हिडिम्बं हत्वा एकचक्रां जग्मुः कुशलिनः ॥	SV-01-06-052-071AB
पाञ्चालविषयं गत्वा स्वयंवरे द्रौपदीं लब्ध्वाऽर्धराज्यं प्राप्येन्द्रप्रस्थनिवासिनस्तस्यां पुत्रानुत्पादयामासुर्द्रौपद्याम्-प्रतिविन्ध्यां युधिष्ठिरः, सुतसोमं वृकोदरः, श्रुतकर्माणमर्जुनः, शतानीकं नकुलः, श्रुतसेनं सहदेव इति ॥	SV-01-06-052-072AB
शैव्यस्य कन्यां देविकां नामोपयेमे युधिष्ठिरः ।	SV-01-06-052-073A
तस्यां पुत्रं जनयामास युधिष्ठिरो यौधेयं नाम ॥	SV-01-06-052-073B
भीमसेनस्तु वाराणस्यां काशिराजकन्यां बलधरां नामोदवहत् स्वयंवरस्थां ।	SV-01-06-052-074A
तस्यामस्य जज्ञे शर्वत्रातः ॥	SV-01-06-052-074B
भीमसेनस्तु पूर्वमेव हिडिम्बायां राक्षस्यां जनयामास घटोत्कचं नाम ॥	SV-01-06-052-075AB
अर्जुनस्तु खलु द्वारवतीं गत्वा भगवतो वासुदेवस्य भगिनीं सुभद्रां नामोदवहत् ।	SV-01-06-052-076A
तस्यामभिमन्युं नाम पुत्रं जनयामास ॥	SV-01-06-052-076B
अर्जुनस्तु नागकन्यायामुलूप्यामिरावन्तं नाम पुत्रं जनयामास ॥	SV-01-06-052-077AB
ततो मणलूरूपतिकन्यायां चित्राङ्गदायामर्जुनः पुत्रमुत्पादयामास बभ्रुवाहनं नाम ॥	SV-01-06-052-078AB
नकुलस्तु खलु चैद्यां रेणुमतीं नामोपयेमे ।	SV-01-06-052-079A
तस्यां पुत्रं जनयामास निरमित्रं नाम ॥	SV-01-06-052-079B
सहदेवस्तु खलु माद्रीमेव स्वयंवरे विजयां नामोदवहद्भार्याम् ।	SV-01-06-052-080A
तस्यां पुत्रं जनयामास सुहोत्रं नाम ॥	SV-01-06-052-080B
एते त्रयोदश पुत्राः पाण्डवानाम् ॥	SV-01-06-052-081AB
विराटस्य दुहितरमुत्तरां नामाभिमन्युरुपेयेमे ।	SV-01-06-052-082A
तस्यामस्य परासुर्गर्भोऽजायत ॥	SV-01-06-052-082B
तमुत्सङ्गे प्रतिजग्राह पृथिवी नियोगात्पुरुषोत्तमस्य ॥	SV-01-06-052-083AB
सौभद्रस्य षाण्मासिकं गर्भमहं जीवयामि पादस्पर्शादिति वासुदेव उवाच ॥	SV-01-06-052-084AB
अहं जीवयामि कुमारमनन्तवीर्यं जात एवायमजायतः ।	SV-01-06-052-085A
अभिमन्योस्सत्येन चेयं पृथिवी धारयत्विति वासुदेवस्य पादस्पर्शात्सजीवोऽजायत ॥	SV-01-06-052-085B
नाम तस्याकरोत्सुभद्रा-	SV-01-06-052-086
परिक्षीणे कुले जात उत्तरायां परन्तपः ।	SV-01-06-052-086a
परिक्षिदभवत्तस्मात् सौभद्रात्तु यशस्विनः ॥	SV-01-06-052-086c
परीक्षित्तु खलु भद्रवतीं नामोपयेमे ।	SV-01-06-052-087A
तस्यां तत्र भवाञ्जनमेजयः ॥	SV-01-06-052-087B
जनमेजयात्तु भवतः खलु वपुष्टमायां पुत्रौ द्वौ शतानीकः शङ्खश्च ॥	SV-01-06-052-088AB
शतानीकस्तु खलु वैदर्भीमुपयेमे ।	SV-01-06-052-089A
तस्यामस्य जज्ञे पुत्रोऽश्वमेधदत्तः ॥	SV-01-06-052-089B
इत्येष पूरोर्वंशस्तु पाण्डवानां च कीर्तितः ।	SV-01-06-052-090a
पूरोर्वंशमिमं श्रुत्वा सर्वपापैः प्रमुच्यते ॥ ॥	SV-01-06-052-090c
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 053	
	
	
वैशम्पायनः-	SV-01-06-053-001
राजोपरिचरो नाम धर्मनित्यो महीपतिः ।	SV-01-06-053-001a
बभूव मृगयाशीलः शश्वत्स्वाध्यायवाञ्छुचिः ॥	SV-01-06-053-001c
स चेदिविषयं रम्यं वसुः पौरवनन्दनः ।	SV-01-06-053-002a
इन्द्रोपदेशाज्जग्राह स्पृहणीयं महीपतिः ॥	SV-01-06-053-002c
तमाश्रमे न्यस्तशस्त्रं निवसन्तं तपोरितिम् ।	SV-01-06-053-003a
देवाशड्वज्रसहित उपतस्थे मरुद्गणैः ॥	SV-01-06-053-003c
इन्द्रोऽहमिति धैर्येण तपसा चेत्यमन्यत ।	SV-01-06-053-004a
त्वं नो गतिर्महाराजन् इति वज्र्यवदन्मुहुः ।	SV-01-06-053-004c
तं वै देवपतिस्साक्षात् तपसस्स न्यवर्तत ॥	SV-01-06-053-004e
इन्द्रः-	SV-01-06-053-005
न सङ्कीर्येत धर्मोऽयं पृथिव्यां पृथिवीपते ।	SV-01-06-053-005a
तं पाहि धर्मो हि धृतः कृत्स्नं पालयते जगत् ॥	SV-01-06-053-005c
देवानहं पालयिता पालय त्वं हि मानुषान् ।	SV-01-06-053-006a
लौक्यं धर्मं पालय त्वं नित्ययुक्तस्समाहितः ॥	SV-01-06-053-006c
धर्मयुक्तस्ततो लोकान् पुण्याल्लप्स्यसि शाश्वतान् ॥	SV-01-06-053-007ac
दिविष्ठस्य भुविष्ठस्त्वं सखा भूत्वा मम प्रियः ।	SV-01-06-053-008a
ऊधः पृथिव्या यो देशस् तमावस नराधिप ॥	SV-01-06-053-008c
पशव्यश्चैव पुण्यश्च संस्थिरो धनधान्यवान् ।	SV-01-06-053-009a
सुरक्षश्चैव धन्यश्च भोग्यैर्भूरिगुणैर्युतः ॥	SV-01-06-053-009c
अनन्य एष देशो हि धनरत्नादिभिर्युतः ।	SV-01-06-053-010a
वसो रक्षस्व वसुधां वस चेदिषु चेदिप ॥	SV-01-06-053-010c
धर्मशीला जनपदास् सुसन्तोषाश्च साधवः ।	SV-01-06-053-011a
न च मिथ्या प्रलापोऽत्र स्वैरेष्वपि ततोऽन्यथा ॥	SV-01-06-053-011c
न च पित्रा विभज्यन्ते नरा गुरुहिते रताः ।	SV-01-06-053-012a
युञ्जन्ति धुरि नो गाश्च कृशान् सङ्धुक्षयन्ति च ॥	SV-01-06-053-012c
सर्वे वर्णास्स्वधर्मस्थास् सदा चेदिषु मानवाः ।	SV-01-06-053-013a
न तेऽस्त्यविदितं किञ्चित् त्रिषु लोकेषु यद्भवेत् ॥	SV-01-06-053-013c
देवोपभोग्यं दिव्यं च विमानं स्फाटिकं महत् ।	SV-01-06-053-014a
आकाशगं त्विदं दत्तं विमानमुपलप्स्यते ॥	SV-01-06-053-014c
त्वमेकस्सर्वमर्त्येषु विमानवरमास्थितः ।	SV-01-06-053-015a
चरिष्यस्युपरिस्थो वै देवो विग्रहवानिव ॥	SV-01-06-053-015c
ददामि ते वैजयन्तीं मालामम्लानपङ्कजाम् ।	SV-01-06-053-016a
धारयिष्यति सङ्ग्रामे यां च शस्त्रैरविक्षतः ॥	SV-01-06-053-016c
लाञ्छनं चैतदेवेह भविता ते नराधिप ।	SV-01-06-053-017a
इन्द्रमालेति विख्यातां धन्यमप्रतिमां वह ॥	SV-01-06-053-017c
वैशम्पायनः-	SV-01-06-053-018
यष्टिं च वैष्णवीं तस्मै ददौ वृत्रनिषूदनः ।	SV-01-06-053-018a
शत्रूणामपि संहत्रीं शिष्टानां परिपालिनीम् ॥	SV-01-06-053-018c
एवं संसान्त्व्य नृपतिं तपसस्संन्यवर्तयत् ।	SV-01-06-053-019a
प्रययौ दैवतैस्सार्धं कृत्वा कार्यं दिवौकसाम् ॥	SV-01-06-053-019c
ततस्तु राजा चेदीनाम् इन्द्राभरणभूषितः ।	SV-01-06-053-020a
इन्द्रदत्तं विमानं तद् आस्थाय प्रययौ पुरीम् ॥	SV-01-06-053-020c
स तु शक्रस्य पूजार्थं भूमौ भूमिपतिस्तदा ।	SV-01-06-053-021a
प्रवेशं कारयामास सर्वोत्सववरं तदा ।	SV-01-06-053-021c
मार्गशीर्षे महाराज पूर्वपक्षे महामखम् ॥	SV-01-06-053-021e
तदा प्रभृति चाद्यापि यष्ट्याः क्षितिपसत्तमैः ।	SV-01-06-053-022a
प्रवेशः क्रियते राजन् यथा तेन प्रवर्तितः ॥	SV-01-06-053-022c
अपरेद्युस्ततश्चास्याः कुर्वन्त्येते ध्वजोच्छ्रयम् ।	SV-01-06-053-023a
अलङ्कृताया पुलकैर् गन्धमाल्यैश्च भूषणैः ॥	SV-01-06-053-023c
माल्यदामपरिक्षिप्तां द्वात्रिंशत्किष्कुसम्मिताम् ॥	SV-01-06-053-024ac
चतुर्विंशत्यङ्गुलात्मा हस्तः किष्कुरिति स्मृतः ।	SV-01-06-053-025a
उद्धृत्य पीठके चापि द्वादशारत्निकोच्छ्रयते ॥	SV-01-06-053-025c
महाराजतवासोभिः परिक्षिप्य ध्वजोत्तमम् ।	SV-01-06-053-026a
वासोभिरन्नपानैश्च पूजितैर्ब्राह्मणर्षभैः ॥	SV-01-06-053-026c
पुण्याहवाचनं कृत्वा ध्वज उच्छ्रियते तदा ।	SV-01-06-053-027a
शङ्खभेरीमृदङ्गैश्च सन्नाहं चक्रिरे ततः ॥	SV-01-06-053-027c
भगवान्पूज्यते चात्र यष्टिरूपेण वासवः ॥	SV-01-06-053-028a
माणिभद्रादयो यक्षाः पूज्यन्ते दैवतैस्सह ॥	SV-01-06-053-028c
नानाविधानि दानानि दत्त्वार्थिभ्यस्सुहृज्जनैः ।	SV-01-06-053-029a
अलङ्कृत्वा माल्यदामैर् वस्त्रैर्नानाविधैस्तथा ॥	SV-01-06-053-029c
दृतिभिस्सजलैस्सर्वे क्रीडित्वा नृपशासनात् ।	SV-01-06-053-030a
सभाजयित्वा राजानं कृत्वा नर्माश्रयाः कथाः ॥	SV-01-06-053-030c
रमन्ते नागरास्सर्वे तथा जानपदैस्सह ।	SV-01-06-053-031a
सूताश्च मागधाश्चैव रमन्ते नटनर्तकाः ॥	SV-01-06-053-031c
प्रीत्या तु नृपशार्दूल सर्वे चक्रुर्महोत्सवम् ।	SV-01-06-053-032a
सान्तःपुरस्सहामात्यस् सर्वाभरणभूषितः ॥	SV-01-06-053-032c
महाराजनवासांसि वसित्वा चेदिराट् तदा ।	SV-01-06-053-033a
रेजे चेदिपतिस्तस्त्र दिवि देवपतिर्यथा ॥	SV-01-06-053-033c
जातिभिस्तूलिकेनाक्तस् तदा स मुमुदे सदा ।	SV-01-06-053-034a
एवं जानपदास्सर्वे चक्रुरिन्द्रमखं तथा ॥	SV-01-06-053-034c
यथा चेदिपतिः प्रीतश् चकारेन्द्रमखं वसुः ॥	SV-01-06-053-035ac
एतां पूजां महेन्द्रस्तु दृष्ट्वा वसुकृतां शुभाम् ।	SV-01-06-053-036a
हरिभिर्वाजिभिर्युक्तम् अन्तरिक्षगतं रथम् ॥	SV-01-06-053-036c
आस्थाय सह शच्या च वृतो ह्यप्सरसां गणैः ।	SV-01-06-053-037a
वसुना राजमुख्येन समागम्याब्रवीद्वचः ॥	SV-01-06-053-037c
इन्द्रः-	SV-01-06-053-038
ये पूजयिष्यन्ति नरा राजानश्च मखं मम ।	SV-01-06-053-038a
कारयिष्यन्ति च मुदा यथा चेदिपतिर्नृप ॥	SV-01-06-053-038c
तेषां श्रीर्विभवश्चैव स्वराष्ट्राणां भविष्यति ।	SV-01-06-053-039a
तस्येप्सितो जनपदो मुदितश्च भविष्यति ॥	SV-01-06-053-039c
निरीतिकानि सस्यानि भवन्ति बहुधा नृप ।	SV-01-06-053-040a
राक्षसाश्च पिशाचाश्च न लुम्पन्ते कथञ्चन ॥	SV-01-06-053-040c
वैशम्पायनः-	SV-01-06-053-041
एवं महात्मना तेन महेन्द्रेण नराधिप ।	SV-01-06-053-041a
वसुः प्रीत्या मघवता महाराजेति सत्कृतः ।	SV-01-06-053-041c
एवं कृत्वा महेन्द्रस्तु जगाम स्वं निवेशनम् ॥	SV-01-06-053-041e
उत्सवं कारयिष्यन्ति सदा शक्रस्य ये नराः ।	SV-01-06-053-042a
भूमिदानादिभिर्दानैर् यथायुक्ता भवन्ति वै ॥	SV-01-06-053-042c
वरदानाल्लभन्ते च तथा शक्रोत्सवेन ते ।	SV-01-06-053-043a
इन्द्रपीत्या भूमिपतिश् चकारेन्द्रमखं वसुः ॥	SV-01-06-053-043c
सम्पूजितो मघवता वसुश्चेदिपतिस्तथा ।	SV-01-06-053-044a
पालयामास धर्मेण चेदिस्थः पृथिवीमिमाम् ॥	SV-01-06-053-044c
पुत्राश्चास्य महावीर्याः पञ्चासन्नमितौजसः ।	SV-01-06-053-045a
नानाराष्ट्रेषु च सुतान् स सम्राडभ्यषेचयत्  ॥	SV-01-06-053-045c
महारथो मगधराङ् विश्रुतो यो बृहद्रथः ।	SV-01-06-053-046a
प्रत्यग्रश्च कुशाम्बश्च यमाहुर्मणिवाहनम् ॥	SV-01-06-053-046c
मज्जिल्लश्च यदुश्चैव राजन्यश्चापराजितः ।	SV-01-06-053-047a
एते पञ्च सुतास्तस्य राजर्षेर्भूरितेजसः ॥	SV-01-06-053-047c
न्यवेशयन्नामभिस्स्वैर् देशांश्चैव पुराणि च ।	SV-01-06-053-048a
वासवाश्चैव राजानस् सर्वे वंशकराः पृथक् ॥	SV-01-06-053-048c
वसन्तमिन्द्रप्रासादे आकाशे स्फाटिके रथे ।	SV-01-06-053-049a
उपतस्थुर्महात्मानं गन्धर्वाप्सरसो नृपम् ॥	SV-01-06-053-049c
राजोपरिचरेत्येवम् अवोचन्पार्थिवा नृपम् ॥	SV-01-06-053-050ac
पुरोपवाहिनीं तस्य नदीं शुक्तिमतीं गिरिः ।	SV-01-06-053-051a
अरौत्सीच्चेतनायुक्तः कामात्कोलाहलः किल ॥	SV-01-06-053-051c
गिरिं कोलाहलं तं तु पदा वसुरताडयत् ।	SV-01-06-053-052a
निश्चक्राम नदी तस्य प्रहारविवरेण सा ॥	SV-01-06-053-052c
तस्यां नद्यामजनयन्मिथुनं पर्वतस्स्वयम् ।	SV-01-06-053-053a
तस्माद्वि मोक्षणात्प्रीता नदी राज्ञे न्यवेदयत् ।	SV-01-06-053-053c
महिषी भविता कन्या पौष्यस्सेनापतिर्भवेत् ॥	SV-01-06-053-053e
शुक्तिमत्या वचश्श्रुत्वा दृष्ट्वा तौ राजसत्तमः ॥	SV-01-06-053-054ac
यः पुमानभवत्तत्र तं स राजर्षिसत्तमः ।	SV-01-06-053-055a
वसुर्वसुप्रदश्चक्रे सेनापतिमरिन्दमम् ॥	SV-01-06-053-055c
चकार पत्नीं कन्यां तां दयितां गिरिकां नृपः ।	SV-01-06-053-056a
वसोः पत्नी तु गिरिका कामात् काले न्यवेदयत् ॥	SV-01-06-053-056c
ऋतुकालमनुप्राप्ता काले पुंसवने शुचिः ।	SV-01-06-053-057a
तदहः पितरश्चैनम् ऊचुर्जहि मृगानिति ॥	SV-01-06-053-057c
श्रुत्वा पितृवचः प्रीतस् तदा मतिमतां वरः ।	SV-01-06-053-058a
स पितॄणां नियोगं तम् अनतिक्रम्य पार्थिवः ।	SV-01-06-053-058c
चचार मृगयां कामी गिरिकामेव संस्मरन् ॥	SV-01-06-053-058e
अशोकैश्चम्पकैश्चूतैस् तिलकैरतिमुक्तकैः ।	SV-01-06-053-059a
पुन्नागैः कर्णिकारैश्च वकुलैर्दिव्यपादपैः ॥	SV-01-06-053-059c
पनसैर्नारिकेलैश्च चन्दनैश्चार्जुनैस्तथा ।	SV-01-06-053-060a
एतैरन्यैर्महावृक्षैः पुण्यैस्स्वादुफलैर्युतम् ॥	SV-01-06-053-060c
कोकिलाकुलसन्नादं मत्तभ्रमरनादितम् ।	SV-01-06-053-061a
वसन्तकाले तत्पश्यन् वनं चैत्ररथोपमम् ॥	SV-01-06-053-061c
मन्मथाभिपरीतात्मा नापश्यद्गिरिकां तदा ॥	SV-01-06-053-062ac
अपश्यन्कामसन्तप्तश् चरमाणो यदृच्छया ।	SV-01-06-053-063a
पुष्पसञ्छन्नशाखाग्रं पल्लवैरुपशोभितम् ॥	SV-01-06-053-063c
अशोकस्तबकैश्छन्नं रमणीयं तदा नृपः ।	SV-01-06-053-064a
तरोरधस्ताच्छाखायां सुखासीनो नराधिपः ॥	SV-01-06-053-064c
मधुगन्धैश्च सम्पृक्तं पुष्पगन्धं मनोरमम् ।	SV-01-06-053-065a
वायुना प्रेर्यमाणं तम् अघ्राय मुदमन्वगात् ॥	SV-01-06-053-065c
चचार मृगयां कामी गिरिकामेव संस्मरन् ।	SV-01-06-053-066a
अतीव रूपसम्पन्नां साक्षाच्छ्रियमिवापराम् ।	SV-01-06-053-066c
तस्य रेतः प्रचस्कन्द चरतो रुचिरे वने ॥	SV-01-06-053-066e
स्कन्नमात्रेण तद्रेतो वृक्षपर्णेन भूमिपः ।	SV-01-06-053-067a
प्रतिजग्राह मिथ्या मे न स्कन्देद्रेत इत्युत ॥	SV-01-06-053-067c
ऋतुश्च तस्याः पत्न्या मे न मोघस्स्यादिति प्रभुः । 	SV-01-06-053-068a
सञ्चिन्त्यैव तदा राजा विचार्य च पुनःपुनः ॥	SV-01-06-053-068c
अमोघत्वं च विज्ञाय तेजसो राजसत्तमः ।	SV-01-06-053-069a
शुक्रप्रस्थापने कालं महिष्याः प्रसमीक्ष्य च ॥	SV-01-06-053-069c
अभिमन्त्र्याशु तच्छुक्रम् आरात्तिष्ठन्तमाशुगम् । 	SV-01-06-053-070a
सूक्ष्मधर्मार्थतत्त्वज्ञो ज्ञात्वा श्येनं ततोऽब्रवीत् ॥	SV-01-06-053-070c
मत्प्रियार्थमिदं सौम्य शुक्रं मम गृहं नय ।	SV-01-06-053-071a
गिरिकायाः प्रयच्छाशु तस्या ह्यार्तवमद्य मे ॥	SV-01-06-053-071c
गृहीत्वा तत्तदा श्येनस् तूर्णमुत्पत्य वेगवान् ।	SV-01-06-053-072a
वेगं परममास्थाय प्रदुद्राव विहङ्गमः ॥	SV-01-06-053-072c
तमपश्यदथायान्तं श्येनं श्येनस्तथाऽपरः ।	SV-01-06-053-073a
अभ्यद्रवच्च तं सद्यो दृष्ट्वैवामिषशङ्कया ॥	SV-01-06-053-073c
तुण्डयुद्धमथाकाशे तावुभौ सम्प्रचक्रतुः ।	SV-01-06-053-074a
युद्ध्यतोरपतद्रेतस् तच्चापि यमुनाम्भसि ॥	SV-01-06-053-074c
तत्राद्रिकेत्यभिख्याता ब्रह्मशापाद्वराप्सराः ।	SV-01-06-053-075a
मीनभावमनुप्राप्ता बभूव यमुनाचरी ॥	SV-01-06-053-075c
श्येनपादात् परिभ्रष्टं तद्वीर्यमथ वासवम् ।	SV-01-06-053-076a
जग्राह तरसोपत्य साऽद्रिका मत्स्यरूपिणी ॥	SV-01-06-053-076c
कदाचिदथ मत्स्यां तां बबन्धुर्मत्स्यघातिनः ॥	SV-01-06-053-077ac
मासे च दशमे प्राप्ते तदा भारतसत्तम ।	SV-01-06-053-078a
उज्जह्रुरुदरात्तस्याः स्त्रीपुमांसौ च मानुषौ ॥	SV-01-06-053-078c
आश्चर्यभूतं मत्वा तात् राज्ञस्ते प्रत्यवेदयन् ।	SV-01-06-053-079a
कायान्मात्स्यादिमौ राजन् सम्भूतौ मानुषाविति ॥	SV-01-06-053-079c
तयोः पुमांसं जग्राह राजोपरिचरस्तदा ।	SV-01-06-053-080a
स मात्स्यो नाम राजाऽऽसीद् धार्मिकस्सत्यसङ्गरः ।	SV-01-06-053-080c
साऽप्सरा मुक्तशापा च क्षणेन समपद्यत ॥	SV-01-06-053-080e
पुरोक्ता सा भगवता तिर्यग्योनिगताऽऽशु वै ।	SV-01-06-053-081a
मानुषौ जनयित्वा तु मुक्तशापा भविष्यसि ॥	SV-01-06-053-081c
सुतौ सञ्जजनयित्वा सा विशस्ता मत्स्यघातिभिः ॥	SV-01-06-053-082ac
सन्त्यज्य मत्स्यरूपं सा दिव्यं रूपमवाप्य च ।	SV-01-06-053-083a
सिद्धर्षिचारणपथं जगामाथ वराप्सराः ॥	SV-01-06-053-083c
या कन्या दुहिता मत्स्या सा चासीन्मत्स्यगन्धिनी ।	SV-01-06-053-084a
राज्ञा दत्ता च दाशाय सुतेयं ते भवत्विति ।	SV-01-06-053-084c
सा तु रूपसमायुक्ता सर्वैस्समुदिता गुणैः ॥	SV-01-06-053-084e
या तु सत्यवती नाम मत्स्यगात्राभिसंश्रयात् ।	SV-01-06-053-085a
आसीत्सा मत्स्यगन्धैव कञ्चित्कालं शुचिस्मिता ॥	SV-01-06-053-085c
शुश्रूषार्थं पितुर्नावं तां तु वाहयतीं जले ।	SV-01-06-053-086a
तीर्थयात्रां परिक्रामन् अपश्यद्वै पराशरः ॥	SV-01-06-053-086c
अतीव रूपसम्पन्नां सिद्धानामपि काङ्क्षिताम् ।	SV-01-06-053-087a
दृष्ट्वैव स च तां धीमांश् चकमे चारुदर्शनाम् ॥	SV-01-06-053-087c
विद्वांस्ता वासवीं कन्यां कार्यवान् मुनिपुङ्गवः ।	SV-01-06-053-088a
सम्भवं चिन्तयित्वा तां ज्ञात्वा प्रोवाच शक्तिजः ॥	SV-01-06-053-088c
क्व कर्णधारो नौर्येन नीयते ब्रूहि भामिनि ॥	SV-01-06-053-089ac
मत्स्यगन्धा-	SV-01-06-053-090
अनपत्यस्य दाशस्य सुता तत्प्रियकाम्यया ।	SV-01-06-053-090a
सहस्रजनसम्पूर्णा नौर्मया वाह्यते द्विज ॥	SV-01-06-053-090c
पराशरः-	SV-01-06-053-091
शोभनं वासवि शुभे किञ्चिन्नयसि वाह्यताम् ।	SV-01-06-053-091a
कलशं भविता भद्रे सहस्रार्धेन सम्मितम् ।	SV-01-06-053-091c
अहं शेषो भिविष्यामि नीयतामचिरेण नौः ॥	SV-01-06-053-091e
वैशम्पायनः-	SV-01-06-053-092
मत्स्यगन्धा तथेत्युक्त्वा नावं वाहयती जले ।	SV-01-06-053-092a
वीक्षमाणं मुनिं दृष्ट्वा प्रोवाचेदं वचस्तदा ॥	SV-01-06-053-092c
मत्स्यगन्धा-	SV-01-06-053-093
मत्स्यगन्धेति मामाहुर् दाशराजसुतां जनाः ।	SV-01-06-053-093a
जन्म शोकाभितप्तायाः कथं ज्ञास्यसि कथ्यताम् ॥	SV-01-06-053-093c
पराशरः-	SV-01-06-053-094
दिव्यज्ञानेन दृष्टं हि दृष्टमात्रेण ते वपुः ।	SV-01-06-053-094a
प्रणयोपबृंहणार्थाय वक्ष्ये वासवि तच्छृणु ॥	SV-01-06-053-094c
बर्हिष इति विख्याताः पितरस्सोमपास्तु ते ।	SV-01-06-053-095a
तेषां त्वं मानसी कन्या अच्छोदा नाम विश्रुता ॥	SV-01-06-053-095c
अच्छोदं नाम तद्दिव्यं सरो यस्मात्समुत्थितम् ॥	SV-01-06-053-096ac
त्वया न दृष्टपूर्वास्तु पितरस्ते कदाचन ।	SV-01-06-053-097a
सम्भूता मनसा तेषां पितॄन् स्वान्नाभिजानती ॥	SV-01-06-053-097c
सा त्वन्यं पितरं वव्रे स्वानतिक्रम्य तान्पितॄन् ।	SV-01-06-053-098a
नाम्ना वसुरिति ख्यातं मनुपुत्रं महीश्वरम् ॥	SV-01-06-053-098c
अद्रिकाऽप्सरसा युक्तं विमाने दिवि विष्ठितम् ।	SV-01-06-053-099a
सा तेन व्यभिचारेण मनसा कामचारिणी ॥	SV-01-06-053-099c
पितरं प्रार्थयित्वाऽन्यं योगाद्भ्रष्टा पपात ह ।	SV-01-06-053-100a
अपश्यत्पतमाना सा विमानत्रयमन्तिकात् ॥	SV-01-06-053-100c
त्रसरेणुप्रमाणांस्तांस् तत्रापश्यत् स्वकान् पितॄन् ।	SV-01-06-053-101a
सुसूक्ष्मानपरिव्यक्तान् अङ्गैरङ्गेष्विवाहितान् ॥	SV-01-06-053-101c
तातेति तानुवाचार्ता पतन्ती सा ह्यधोमुखी ।	SV-01-06-053-102a
तैरुक्ता सा तु माभैषीस् तेन सा संस्थिता दिवि ॥	SV-01-06-053-102c
ततः प्रसादयामास स्वान्पितॄन्दीनया गिरा ।	SV-01-06-053-103a
त ऊचुः पितरः कन्यां भ्रष्टैश्वर्यां व्यतिक्रमात् ।	SV-01-06-053-103c
भ्रष्टैश्वर्या स्वदोषेण तप्यसे त्वं शुचिस्मिते ॥	SV-01-06-053-103e
यैरारभन्ते कर्माणि शरीरैरिह देवताः । 	SV-01-06-053-104a
तैरेव तत्कर्मफलं प्राप्नुवन्ति स्म देवताः ॥	SV-01-06-053-104c
मनुष्यास्त्वन्यदेहेन शुभाशुभमिति स्थितिः ।	SV-01-06-053-105a
सद्यः फलन्ति कर्माणि देवत्वे प्रेत्य मानुषे ॥	SV-01-06-053-105c
तस्मात्त्वं पतसे पुत्रि प्रेत्य त्वं प्राप्स्यसे फलम् ॥	SV-01-06-053-106ac
पितृहीना तु कन्या त्वं वसोर्हि त्वं सुता मता ।	SV-01-06-053-107a
मत्स्ययोनौ समुत्पन्ना सुता राज्ञो भविष्यसि ॥	SV-01-06-053-107c
अद्रिका मत्स्यरूपाऽभूद् गङ्गायमनुसङ्गमे ।	SV-01-06-053-108a
पराशरस्य दायादं त्वं पुत्रं जनयिष्यसि ॥	SV-01-06-053-108c
स वेदमेकं ब्रह्मर्षिश् चतुर्धा विभजिष्यति ।	SV-01-06-053-109a
महाभिषक्सुतस्यैव शन्तनोः कीर्तिवर्धनम् ॥	SV-01-06-053-109c
ज्येष्ठं चित्राङ्गदं वीरं चित्रवीर्यं च विश्रुतम् ।	SV-01-06-053-110a
एतानुत्पाद्य पुत्रांस्त्वं पुनरेवागमिष्यसि ॥	SV-01-06-053-110c
व्यतिक्रमात्पितॄणां च प्राप्स्यसे जन्म कुत्सितम् ।	SV-01-06-053-111a
अस्यैव राज्ञस्त्वं कन्या ह्यद्रिकायां भविष्यसि ।	SV-01-06-053-111c
अष्टाविंशे भवित्री त्वं द्वापरे मत्स्ययोनिजा ॥	SV-01-06-053-111e
एवमुक्ता पुरा तैस्त्वं जाता सत्यवती शुभा ॥	SV-01-06-053-112ac
अद्रिकेत्यभिविख्याता ब्रह्मशापाद्वराप्सराः ।	SV-01-06-053-113a
मीनभावमनुप्राप्ता त्वां जनित्वा गता दिवम् ॥	SV-01-06-053-113c
तस्यां जातासि सा कन्या राज्ञो वीर्येण चैव हि ।	SV-01-06-053-114a
तस्माद्वासवि भद्रं ते याचे वंशकरं सुतम् ॥	SV-01-06-053-114c
वैशम्पायनः-	SV-01-06-053-115
विस्मयाविष्टसर्वाङ्गी जातिस्मरणतां गता ।	SV-01-06-053-115a
साऽब्रवीत्पश्य भगवन् परे पारे स्थितानृषीन् ॥	SV-01-06-053-115c
आवयोश्च कथं ब्रह्मन् भविष्यति समागमः ।	SV-01-06-053-116a
एवं तयोक्ते भगवान् नीहारमसृजद्विभुः । 	SV-01-06-053-116c
येन देशस्स सर्वस्तु तमोवृत इवाभवत् ॥	SV-01-06-053-116e
दृष्ट्वा सृष्टं तु नीहारं ततस्तं परमर्षिणा ।	SV-01-06-053-117a
विस्मिताभूत्ततः कन्या व्रीडिता त्विदमब्रवीत् ॥	SV-01-06-053-117c
विद्धि मां भगवन्कन्यां सदा पितृवशानुगाम् ।	SV-01-06-053-118a
त्वत्संयोगाच्च दुष्येत कन्याभावो ममाऽनघ ॥	SV-01-06-053-118c
कन्यात्वे दूषिते चाहं कथं शक्ष्ये द्विजोत्तम ॥	SV-01-06-053-119ac
गन्तुं गृहे गृहं चापि अहं नास्थातुमुत्सहे ।	SV-01-06-053-120a
एतत्सञ्चिन्त्य भगवन् विधत्स्व यदनन्तरम् ॥	SV-01-06-053-120c
एवमुक्तवतीं तां तु प्रीतिमानृषिसत्तमः ।	SV-01-06-053-121a
उवाच मत्प्रियं कृत्वा पुनः कन्या भविष्यसि ॥	SV-01-06-053-121c
वृणीष्व च वरं भद्रे यं त्वमिच्छसि भामिनि ।	SV-01-06-053-122a
वृथा हि न प्रसादो मे भूतपूर्वश्शुचिस्मिते ॥	SV-01-06-053-122c
एवमुक्ता वरं वव्रे गात्रसौगन्ध्यमुत्तमम् ।	SV-01-06-053-123a
स चास्यै वरदः प्रादाद् भगवान् काङ्क्षितं प्रभुः ॥	SV-01-06-053-123c
ततो लब्धवरा प्रीता स्त्रीभावगुणभूषिता ।	SV-01-06-053-124a
जगाम सह संसर्गम् ऋषिणाऽद्भुतकर्मणा ॥	SV-01-06-053-124c
तेन गन्धवतीत्येवं नामास्याः प्रथितं भुवि ।	SV-01-06-053-125a
तस्यास्तु योजनाद्गन्धम् आजिघ्रन्त नरा भुवि ।	SV-01-06-053-125c
तस्या योजनगन्धेति ततो नामापरं स्मृतम् ॥	SV-01-06-053-125e
वैशम्पायनः-	SV-01-06-053-126
एवं सत्यवती हृष्टा पूजां लब्ध्वा यथेष्टतः ।	SV-01-06-053-126a
पराशरेण संयुक्ता सद्यो गर्भं सुषाव सा ॥	SV-01-06-053-126c
जज्ञे च यमुनाद्वीपे पाराशर्यस्स वीर्यवान् ॥	SV-01-06-053-127ac
जातमात्रस्स ववृधे सप्तवर्षोऽभवत्तदा ।	SV-01-06-053-128a
स्रात्वाभिवाद्य पितरं तस्थौ व्यासस्समाहितः ॥	SV-01-06-053-128c
स्वस्तीति वचनं चोक्त्वा ददौ कलशमुत्तमम् ।	SV-01-06-053-129a
गृहीत्वा कलशं पार्श्वे तस्थौ व्यासो महामुनिः ॥	SV-01-06-053-129c
ततो दाशभयात्पत्नी स्नात्वा कन्या बभूव सा ।	SV-01-06-053-130a
अभिवाद्य मुनेः पादौ पुत्रं जग्राह पाणिना ॥	SV-01-06-053-130c
स्पृष्टमात्रे स निर्भर्त्स्य मातरं वाक्यमब्रवीत् ।	SV-01-06-053-131a
मम पित्रा तु संस्पर्शान्मातस्त्वमभवश्शुचिः ।	SV-01-06-053-131c
अद्य दाशसुता कन्या न स्पृशेर्मामनिन्दिते ॥	SV-01-06-053-131e
वैशम्पायनः-	SV-01-06-053-132
व्यासस्य वचनं श्रुत्वा बाष्पपूर्णमुखी तदा ।	SV-01-06-053-132a
मनुष्यभावात्सा योषित् पतिता मुनिपादयोः ॥	SV-01-06-053-132c
ततः प्रसन्नो भगवान् पुत्रं प्रोवाच धर्मवित् ॥	SV-01-06-053-133ac
पराशरः-	SV-01-06-053-134
मा त्वमेवंविधं कार्षीर् नैतद्धर्म्यं मतं हि नः ।	SV-01-06-053-134a
दूष्यौ न मातापितरौ तथा पूर्वोपकारिणौ ।	SV-01-06-053-134c
धारणाद्दुःखसहनात् तयोर्माता गरीयसी ॥	SV-01-06-053-134e
बीजक्षेत्रसमायोगाद् यथा सस्यं प्रजायते ।	SV-01-06-053-135a
जायते च सुतस्तद्वत् पुरुषस्त्रीसमागमे ॥	SV-01-06-053-135c
मृगीणां पक्षिणां चैव अप्सराणां तथैव च ।	SV-01-06-053-136a
शूद्रयोन्यां च जायन्ते मुनयो वेदपारगाः ॥	SV-01-06-053-136c
ऋष्यश्रृङ्गो मृगीपुत्रः कण्वो बर्हिसुतस्तथा ।	SV-01-06-053-137a
अगस्त्यश्च वसिष्ठश्च ऊर्वश्यां जनितावुभौ ॥	SV-01-06-053-137c
सोमश्रवास्तु सर्प्यां तु अश्विनावश्वसम्भवौ ।	SV-01-06-053-138a
स्कन्दस्स्कन्नेन शुक्लेन जातश्शरवणे पुरा ॥	SV-01-06-053-138c
एवमेव च देवानाम् ऋषीणां चैव सम्भवः ।	SV-01-06-053-139a
लोकवादप्रवृत्तिर्हि न मीमांस्या बुधैस्सदा ॥	SV-01-06-053-139c
वेदव्यास इति प्रोक्तः पुराणे च स्वयम्भुवा ।	SV-01-06-053-140a
धर्मनेता महर्षीणां मनुष्याणां त्वमेव च ॥	SV-01-06-053-140c
तस्मात्पुत्र न दूष्येत वासवी योगचारिणी ।	SV-01-06-053-141a
मत्प्रीत्यर्थं महाप्राज्ञ सस्नेहं वक्तुमर्हसि ॥	SV-01-06-053-141c
प्रजाहितार्थं सम्भूतो विष्णोर्भागो महानृषिः ।	SV-01-06-053-142a
तस्मात्स्वमातरं स्नेहात् प्रब्रवीहि तपोधन ॥	SV-01-06-053-142c
वैशम्पायनः	SV-01-06-053-143
गुरोर्वचनमाज्ञाय व्यासः प्रीतोऽभवत्तदा ।	SV-01-06-053-143a
चिन्तयित्वा लोकवृत्तं मातुरङ्कमथाविशत् ॥	SV-01-06-053-143c
पुत्रस्पर्शात्तु लोकेषु नान्यत्सुखमतीव हि ।	SV-01-06-053-144a
व्यासं कमलपत्राक्षी परिष्वज्याश्रु वर्तयत् ॥	SV-01-06-053-144c
स्तन्यासारैः क्लिद्यमाना पुत्रमाघ्राय मूर्धनि ॥	SV-01-06-053-145ac
वासवी-	SV-01-06-053-146
पुत्रलाभात्परं लोके नास्तीह प्रसवार्थिनाम् ।	SV-01-06-053-146a
दुर्लभं चेति मन्येऽहं मया प्राप्तं महत्तपः ॥	SV-01-06-053-146c
महता तपसा तात महायोगबलेन च ।	SV-01-06-053-147a
मया त्वं हि महाप्राज्ञ लब्धोऽमृतमिवामरैः ।	SV-01-06-053-147c
तस्मात्त्वं मामृषेः पुत्र त्यक्तुं नार्हसि साम्प्रतम् ॥	SV-01-06-053-147e
वैशम्पायनः	SV-01-06-053-148
एवमुक्तस्ततस्स्नेहाद् व्यासो मातरमब्रवीत् ॥	SV-01-06-053-148ac
त्वया स्पृष्टः परिष्वक्तो मूर्ध्नि चाघ्रायितो मुहुः ।	SV-01-06-053-149a
एतावन्मात्रया प्रीता भविष्येथा नृपात्मजे ।	SV-01-06-053-149c
स्मृतोऽहं दर्शयिष्यामि कृत्येष्विति च सोऽब्रवीत् ॥	SV-01-06-053-149e
स मातरमनुज्ञाप्य तपस्येव मनो दधे ॥	SV-01-06-053-150ac
ततः कन्यामनुज्ञाय पुनः कन्या भवत्विति ।	SV-01-06-053-151a
पराशरोऽपि भगवान् पुत्रेण सहितो ययौ ॥	SV-01-06-053-151c
गत्वाश्रमपदं पुण्यम् अदृश्यन्त्याः पराशरः ।	SV-01-06-053-152a
जातकर्मादिसंस्कारं कारयामास धर्मतः ॥	SV-01-06-053-152c
कृतोपनयनो व्यासो याज्ञवल्क्येन भारत ।	SV-01-06-053-153a
वेदानधिजगौ साङ्गान् ओङ्कारेण त्रिमात्रया ॥	SV-01-06-053-153c
गुरवे दक्षिणां दत्त्वा तपः कर्तुं प्रचक्रमे ।	SV-01-06-053-154a
एवं द्वैपायनो जज्ञे सत्यवत्यां पराशरात् ।	SV-01-06-053-154c
द्वीपे न्यस्तस्स यद्बालस् तस्माद्द्वैपायनोऽभवत् ॥	SV-01-06-053-154e
पादापसारिणं धर्मं विद्वान् स तु युगे युगे ।	SV-01-06-053-155a
आयुश्शक्तिं च मर्त्यानां युगाद्युगमवेक्ष्य च ॥	SV-01-06-053-155c
ब्रह्मर्षिर्ब्राह्मणानां च तथाऽनुग्रहकाम्यया ।	SV-01-06-053-156a
विव्यास वेदान् यस्माच्च तस्माद्व्यास इति स्मृतः ॥	SV-01-06-053-156c
ततस्स महर्षिर्विद्वाञ् शिष्यानाहूय धर्मवित् ।	SV-01-06-053-157a
सुमन्तुं जैमिनिं पैलं शुक्रं चैव स्वमात्मजम् ॥	SV-01-06-053-157c
प्रभुर्वरिष्ठो वरदो वैशम्पायनमेव च ।	SV-01-06-053-158a
वेदानध्यापयामास महाभारतपञ्चमान् ॥	SV-01-06-053-158c
संहितास्तैः पृथक्त्वेन भारतस्य प्रकीर्तिताः  ॥	SV-01-06-053-159ac
ततस्सत्यवती हृष्टा जगाम स्वं निवेशनम् ।	SV-01-06-053-160a
तस्यास्त्वायोजनाद्गन्धम् आजिघ्रन्ति नरा भुवि ।	SV-01-06-053-160c
दाशराजस्तु तद्गन्धम् आजिघ्रन्प्रीतिमावहत् ॥	SV-01-06-053-160e
दाशः-	SV-01-06-053-161
त्वामाहुर्मत्स्यगन्धेति कथं बाले सुगन्धता ।	SV-01-06-053-161a
अपास्य मत्स्यगन्धत्वं केन दत्ता सुगन्धता ॥	SV-01-06-053-161c 
शक्तेः पुत्रो महाप्राज्ञः पराशर इति स्मृतः ॥	SV-01-06-053-162ac
नावं वाहयमानाया मम दृष्ट्वा सुगर्हितम् ।	SV-01-06-053-163a
अपास्य मत्स्यगन्धत्वं योजनाद्गन्धतां ददौ ॥	SV-01-06-053-163c
ऋषेः प्रसदं दृष्ट्वा तु जनाः प्रीतिमुपागमन् ।	SV-01-06-053-164a
एवं लब्धो मया गन्धो न रोषं कर्तुमर्हसि ॥	SV-01-06-053-164c
वैशम्पायनः-	SV-01-06-053-165
दाशराजस्तु तद्वाक्यं प्रशशंस ननन्द च ।	SV-01-06-053-165a
एतत्पवित्रं पुण्यं च व्याससम्भवमुत्तमम् ।	SV-01-06-053-165c
इतिहासमिमं श्रुत्वा प्रजावन्तो भवन्ति वै ॥ ॥	SV-01-06-053-165e
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्याय:54	
	
वैशम्पायनः-	SV-01-06-054-001
तथा भीष्मश्शान्तनवो गङ्गायाममितद्युतिः ।	SV-01-07-054-001a
वसुवीर्यात् समभवन्महावीर्यो महायशाः ॥	SV-01-07-054-001c
शूले प्रोतः पुराणर्षिर् अचोरक्षोरशङ्कया ।	SV-01-07-054-002a
आणिमाण्डव्य इति वै विख्यातस्सुमहायशाः ॥	SV-01-07-054-002c 
स धर्ममाहूय पुरा महर्षिरिदमुक्तवान् ।	SV-01-07-054-003a
इषीकया मया बाल्याद् एका विद्धा शकुन्तिका ॥	SV-01-07-054-003c
किल्बिषं तद्भवेद्धर्म नान्यत्पापमहं स्मरे ।	SV-01-07-054-004a
तन्मे सहस्व समितं कस्मात्रेहाजयत्तपः ॥	SV-01-07-054-004c
गरीयान्ब्राह्मणवधस् सर्वभूतवधाद्यतः ।	SV-01-07-054-005a
तस्मात्त्वं किल्बिषादस्माच् छूद्रयोनौ भविष्यसि ॥	SV-01-07-054-005c
तेन शापेन धर्मोऽपि शूद्रयोनावजायत ।	SV-01-07-054-006a
विद्वान् बिदुररूपेण धार्मिकः किल्बिषात्ततः ॥ 	SV-01-07-054-006c
सञ्जयो मुनिकल्पस्तु जज्ञे सूतो गवल्गणात् ।	SV-01-07-054-007a
सूर्याच्च कुन्त्यां कन्यायां जज्ञे कर्णो महारथः ।	SV-01-07-054-007c
सहजं कवचं बिभ्रत् कुणडलद्योतिताननः ॥	SV-01-07-054-007e
अनुग्रहार्थं लोकानां विष्णुर्लोकनमस्कृतः ।	SV-01-07-054-008a
वसुदेवात्तु देवक्यां प्रादुर्भूतो महायशाः  ॥	SV-01-07-054-008c
अनादिनिधनो देवस् साक्षाल्लोकेश्वरः प्रभुः ॥	SV-01-07-054-009ac
आदेरादिस्समस्तानां स कर्ता नकृतः प्रभुः ।	SV-01-07-054-010a
अव्यक्तमक्षरं ब्रह्म प्रधानं निर्गुणात्मकम् ॥	SV-01-07-054-010c
आत्मानमव्ययं चैव प्रकृतेः प्रभवं परम् ।	SV-01-07-054-011a
पुरुषं विश्वकर्माणं सत्ययोगं ध्रुवाक्षरम् ॥	SV-01-07-054-011c
अनन्तमचलं मेरुं हंसं नारायणं प्रभुम् ।	SV-01-07-054-012a
धातारमजरं नित्यं यमाहुः परमव्ययम् ॥	SV-01-07-054-012c
पुरुषस्स विभुः कर्ता सर्वभूतपितामहः ।	SV-01-07-054-013a
धर्मसंस्थापनार्थाय सञ्जज्ञेऽन्धकवृष्णिषु ॥	SV-01-07-054-013c
अस्त्रज्ञौ तु महावीर्यौ सर्वशास्त्रविशारदौ ।	SV-01-07-054-014a
सात्यकिः कृतवर्मा च नारायणमनुव्रतौ ।	SV-01-07-054-014c
सत्यकाद्धृदिकाच्चैव जज्ञातेऽस्त्रिविशारदौ ॥	SV-01-07-054-014e
भरद्वाजस्य च स्कन्नं द्रोण्यां शुक्रमवर्धत ।	SV-01-07-054-015a
महर्षेरुग्रतपसस् तस्माद्द्रोणो व्यजायत ॥	SV-01-07-054-015c
गौतमान्मिथुनं जज्ञे शरस्तम्बाच्छरद्वतः ।	SV-01-07-054-016a
अश्वत्थान्मश्च जननी कृपश्चैव महारथः ॥	SV-01-07-054-016c
अश्वत्थामा ततो जज्ञे द्रोणादस्त्रभृतां वरः ।	SV-01-07-054-017a
धृष्टद्युम्नविनाशाय सृष्टो धात्रा महात्मा ॥	SV-01-07-054-017c
तथैव धृष्टद्युम्नोऽपि साक्षादग्निसमद्युतिः ।	SV-01-07-054-018a
वैताने कर्मणि ततः पावकात्समजायत ॥	SV-01-07-054-018c
वीरो द्रोणविनाशाय धनुषा सह वीर्यवान् ॥	SV-01-07-054-019ac
तथैव वेद्यां कृष्णापि जज्ञे तेजस्विनी शुभा ।	SV-01-07-054-020a
विभ्राजमाना वपुषा बिभ्रती रूपमुत्तमम् ॥	SV-01-07-054-020c
प्रह्लादशिष्यो नग्रजित् सुबलश्चाभवत्तदा ।	SV-01-07-054-021a
तस्य प्रजा धर्मधात्री जज्ञे देवप्रकोपनात् ॥	SV-01-07-054-021c
गान्धारराजात्सुबलाच् छकुनिस्सौबलस्तथा ।	SV-01-07-054-022a
दुर्योधनस्य माता च जज्ञातेऽर्थविदावुभौ ॥	SV-01-07-054-022c
कृष्णद्वैपायनाज्जज्ञे धृतराष्ट्रो जनेश्वरः ।	SV-01-07-054-023a
क्षेत्रे विचित्रवीर्यस्य पाण्डुश्चैव महाबलः ॥	SV-01-07-054-023c
पाण्डोस्तु जज्ञिरे पञ्च पुत्रा देवसमाः पृथक् ।	SV-01-07-054-024a
द्वयोस्स्त्रियोर्गुणज्येष्ठस् तेषामासीद्युधिष्ठिरः ॥	SV-01-07-054-024c
धर्माद्युधिष्ठिरो जज्ञे मारुतात्तु वृकोदरः ।	SV-01-07-054-025a
इन्द्राद्धनञ्जयो जज्ञे सर्वशस्त्रविशारदः ॥	SV-01-07-054-025c
जज्ञाते रूपसम्पन्नावश्विभ्यां तु यमावपि ।	SV-01-07-054-026a
नकुलस्सहदेवश्च गुरुशुश्रूषणे रतौ ॥	SV-01-07-054-026c
तथा पुत्रशतं जज्ञे धृतराष्ट्रस्य धीमतः ।	SV-01-07-054-027a
दुर्योधनप्रभृतयो युयुत्सुचरमास्तथा ॥	SV-01-07-054-027c
अभिमन्युस्सुभद्रायाम् अर्जुनादभ्यजायत ।	SV-01-07-054-028a
स्वस्त्रीयो वासुदेवस्य पौत्रः पाण्डोर्महात्मनः ॥	SV-01-07-054-028c
पाण्डवेभ्यो हि पञ्चभ्यः कृष्णायां पञ्च जज्ञिरे ।	SV-01-07-054-029a
कुमारारूपसम्पन्नास् सर्वशस्त्रविशारदाः ॥	SV-01-07-054-029c
प्रतिविन्ध्यो युधिष्ठिरात् सुतसोमो वृकोदरात् ।	SV-01-07-054-030a
अर्जुनाच्छ्रुतकीर्तिस्तु शतानीकस्तु नाकुलिः ॥	SV-01-07-054-030c
तथैव सहदेवाच्च श्रुतसेनः प्रतापवान् ।	SV-01-07-054-031a
हिडिम्बायां तु भीमस्य वने जज्ञे घटोत्कचः ॥	SV-01-07-054-031c
शिखण्डी द्रुपदाज्जज्ञे कन्या पुत्रत्वमागता ।	SV-01-07-054-032a
यां यक्षः पुरुषं चक्रे स्थाणुप्रियचिकीर्षया ॥	SV-01-07-054-032c
कुरूणां विग्रहे तस्मिन् समाजग्मुर्बहून्यथ ।	SV-01-07-054-033a
राज्ञां शतसहस्राणि योत्स्यमानानि संयुगे ॥	SV-01-07-054-033c
तेषामपरिमेयानि नामधेयानि सर्वशः ।	SV-01-07-054-034a
न शक्यं परिसङ्ख्यातुं वर्षाणामयुतैरपि ।	SV-01-07-054-034c
एते तु कीर्तिता मुख्या यैराख्यानामिदं ततम् ॥	SV-01-07-054-034e 
	
	
	
	
	
	
	
	
	
	
	
	
	
	
अध्याय:55	
	
	
जनमेजयः-	SV-01-06-055-001
य एते कीर्तिता ब्रह्मन् ये चान्ये नानुकीर्तिताः ।	SV-01-06-055-001a
सम्यक् तान् ज्ञातुमिच्छामि राज्ञश्चान्यान् सुवर्चसः ॥ 	SV-01-06-055-001c
यदर्थमिह सम्भूता देवकल्पा महारथाः ।	SV-01-06-055-002a
भुवि तान् मे महाभाग सम्यगाख्यातुमर्हसि ॥	SV-01-06-055-002c
वैशम्पायनः-	SV-01-06-055-003
रहस्यं यदिदं राजन् देवानामृषितश्श्रुतम् ।	SV-01-06-055-003a
तत्तु ते कथयिष्यामि नमस्कृत्वा स्वयम्भुवे ॥	SV-01-06-055-003c
त्रिस्सप्तकृत्वः पृथिवीं कृत्वा निःक्षत्रियां पुरा ।	SV-01-06-055-004a
जामदग्न्यस्तपस्तेपे महेन्द्रे पर्वतोत्तमे ॥	SV-01-06-055-004c
तदा निःक्षत्रिये लोके भार्गवेण कृते सति ।	SV-01-06-055-005a
ब्राह्मणान्क्षत्रिया राजन् गर्भार्थिन्योऽभिचक्रमुः ॥	SV-01-06-055-005c
ताभिस्सह समापेतुर् ब्राह्मणास्संशितव्रताः ।	SV-01-06-055-006a
ऋतावृतौ नरव्याघ्र न कामान्नानृतौ तथा  ॥	SV-01-06-055-006c
तेभ्यस्तु लेभिरे गर्भान् क्षत्रियास्तास्सहस्रशः ।	SV-01-06-055-007a
ततस्सुषुविरे राजन् क्षत्रियान् वीरसत्तमान्  ।	SV-01-06-055-007c
कुमारांश्च कुमारीश्च पुनः क्षत्रियवृद्धये ॥	SV-01-06-055-007e
एवं तद्ब्राह्मणैः क्षत्रं क्षत्रियास्तु तपस्विभिः ।	SV-01-06-055-008a
जातमृध्यत धर्मेण सुदीर्घेणायुषान्वितम् ॥	SV-01-06-055-008c
चत्वारोऽपि तदा वर्णा बभूवुर्ब्राह्मणोत्तमाः ।	SV-01-06-055-009a
अभ्यगच्छंस्ततो नारीं नाकामान्नानृतौ तथा ॥	SV-01-06-055-009c
तथैवान्यानि भूतानि तिर्यग्योनिगतान्यपि ।	SV-01-06-055-010a
ऋतौ हि दारान् गच्छन्ति सर्वाणि भरतर्षभ ॥	SV-01-06-055-010c
ततोऽवर्धन्त धर्मेण सहस्रशतजीविनः ॥	SV-01-06-055-011ac
ताः प्रजाः पृथिवीपाल धर्मव्रतपरायणाः ।	SV-01-06-055-012a
आधिभिर्व्याधिभिश्चैव विमुक्तास्सुखमाप्नुयुः ॥	SV-01-06-055-012c
अथेमां सागरापाङ्गां नरेन्द्रेन्द्र धरां किल।	SV-01-06-055-013a
अध्यतिष्ठत् पुनः क्षत्रं सशैलवनकाननाम् ॥	SV-01-06-055-013c
प्रशासति पुनः क्षत्रे धर्मेणेमां वसुन्धराम् ।	SV-01-06-055-014a
ब्राह्मणाद्यास्ततो वर्णा लेभिरे मुदमुत्तमाम् ॥	SV-01-06-055-014c
कामक्रोधोद्भवान्दोषान् निरस्य च नराधिपाः ।	SV-01-06-055-015a
धर्मेण दण्डं दण्ड्येषु दण्डयन्तोऽन्वपालयन् ॥	SV-01-06-055-015c
तथा धर्मपरे क्षत्रे  सहस्राक्षश्शतक्रतुः ।	SV-01-06-055-016a
स्वादु देशे च काले च ववर्षाप्याययन्प्रजाः ॥	SV-01-06-055-016c
न बाल एव म्रियते तदा कश्चिन्नराधिप ।	SV-01-06-055-017a
न च स्र्तियं प्रजानाति कश्चिदप्राप्तयौवनः ॥	SV-01-06-055-017c
एवमायुष्यमतीभिस्तु प्रजाभिर्भरतर्षभ ।	SV-01-06-055-018a
इयं सागरपर्यन्ता समापूर्यत मेदिनी ॥	SV-01-06-055-018c
ईजिरे च महायज्ञैः क्षत्रिया भूरिदक्षिणैः ।	SV-01-06-055-019a
साङ्गोपनिषदान्वेदान् विप्राश्चाधीयिरे तदा ॥	SV-01-06-055-019c
न च विक्रीणते ब्रह्म ब्राह्मणाश्च तदा नृप ।	SV-01-06-055-020a
न च शूद्रसमभ्याशे वेदानुच्चारयन्त्युत ॥	SV-01-06-055-020c
कारयन्तः कृषिं गोभिस् तथा वैश्याः क्षिताविह ।	SV-01-06-055-021a
परामयुञ्जन्त धुरि कृशाङ्गां चाप्यजीवयन् ॥	SV-01-06-055-021c
फेनपांश्च तथा वत्सान् न दुहन्ति स्म मानवाः ।	SV-01-06-055-022a
न कूटमानैर्वणिजः पुण्यं विक्रीणते तदा ॥	SV-01-06-055-022c
कर्माणि च नरव्याघ्र धर्मोपेतानि मानवाः ।	SV-01-06-055-023a
धर्ममेवानुपश्यन्तश् चक्रुर्धर्मपरायणाः ॥	SV-01-06-055-023c
स्वकर्मनिरताश्चासान् सर्वे वर्णा नराधिप ।	SV-01-06-055-024a
धर्ममेवानुवर्तन्ते न पश्यन्ति स्म किल्बिषम् ॥	SV-01-06-055-024c
बभूवुः कर्मसु स्वेषु सम्यक् सर्वाः प्रजास्स्थिताः ।	SV-01-06-055-025a
एवं तदा नरव्याघ्र धर्मो न ह्रसते क्वचित् ॥	SV-01-06-055-025c
काले गावः प्रसूयन्ते नार्यश्च भरतर्षभ ।	SV-01-06-055-026a
फलन्त्यृतुषु वृक्षाश्च पुष्पाणि च फलानि च ॥	SV-01-06-055-026c
एवं कृतयुगे सम्यग् वर्तमाने तदा नृप ।	SV-01-06-055-027a
आपूर्यत मही कृत्स्ना प्राणिभिर्बहुभिर्भृशम् ॥	SV-01-06-055-027c
ततः समुदिते लोके मानुषैर्भरतर्षभ ।	SV-01-06-055-028a
असुरा जज्ञिरे क्षेत्रे राज्ञां मनुजपुङ्गव ॥	SV-01-06-055-028c
आदित्यैर्हि तदा दैत्या बहुशो निर्जिता युधि ।	SV-01-06-055-029a
ऐश्वर्याद्भ्रंशिताश्चैव सम्बभूवुः क्षिताविह ॥	SV-01-06-055-029c
इह देवत्वमिच्छन्तो मानुषेपु तपस्विनः ।	SV-01-06-055-030a
जज्ञिरे भुवि भूतेषु तेषु तेष्वसुरा विभो ॥	SV-01-06-055-030c
गोष्वश्वेषु च राजेन्द्र खरोष्ट्रमहिषेषु च ।	SV-01-06-055-031a
क्रव्यादेषु च भूतेषु गजेषु च मृगेषु च ॥	SV-01-06-055-031c
जातैरिह महीपाल जायमानैश्च तैर्मही ।	SV-01-06-055-032a
न शशाकात्मनात्मानम् इयं धारयितुं तदा ॥	SV-01-06-055-032c
अथ जाता महीपालाः केचिन्मदबलान्विताः ।	SV-01-06-055-033a
दितेः पुत्रा दनोश्चैव देवलोकादिह च्युताः ॥	SV-01-06-055-033c
वीर्यवन्तोऽवलिप्तास्ते नानारूपधरा महीम् ।	SV-01-06-055-034a
इमां सागरपर्यन्तां परीयुररिमर्दनाः ॥	SV-01-06-055-034c
ब्राह्मणान्क्षत्रियान्वैश्यांस् तथा शूद्रानपीडयन् ।	SV-01-06-055-035a
अन्यानि चैव भूतानि पीडयामासुरोजसा ॥	SV-01-06-055-035c
वासयन्तो विनिघ्नन्तस् तांस्तान् भूतगणांश्च ते ।	SV-01-06-055-036a
विचेरुस्सर्वतो राजन् महीं शतसहस्रशः ॥	SV-01-06-055-036c
आश्रमस्थान्महर्षीश्च धर्षयन्तस्ततस्ततः ।	SV-01-06-055-037a
अब्रह्मण्या वीर्यमदा मत्ता मदबलेन च ॥	SV-01-06-055-037c
एवं वीर्यबलोत्सिक्तैर् भूरियं तैर्महासुरैः ।	SV-01-06-055-038a
पीड्यमाना महीपाल ब्रह्माणमुपचक्रमे ॥	SV-01-06-055-038c
न हीमां सवनां राजन् नानाकाननगां महीम् ।	SV-01-06-055-039a
तदा धारयितुं शेकुराक्रान्तां दानवैर्बलात् ॥	SV-01-06-055-039c
ततो मही महीपाल भारार्ता भयपीडिता ।	SV-01-06-055-040a
जगाम शरणं देवं सर्वलोकपितामहम् ॥	SV-01-06-055-040c
सा संयुतं महाभागैर् देवद्विजमहर्षिभिः ।	SV-01-06-055-041a
ददर्श देवं ब्रह्माणं लोककर्तारमव्ययम् ॥	SV-01-06-055-041c
गन्धर्वैरप्सरोभिश्च वन्दिकर्मसु निष्ठितैः ।	SV-01-06-055-042a
वन्द्यमानं मुदोपेतैर् ववन्दे चैनमेत्य सा ॥	SV-01-06-055-042c
अथ विज्ञापयामास भूमिस्तं शरणैषिणी ।	SV-01-06-055-043a
सन्निधौ लोकपालानां सर्वेषामेव भारत ॥	SV-01-06-055-043c
तत्प्रयाणात्पुरा तस्या भूमेः कृत्यं स्वयम्भुवः ।	SV-01-06-055-044a
पूर्वमेवाभवद्राजन् विदितं परमेष्ठिना ॥	SV-01-06-055-044c
स्रष्टा हि गजतः कस्मान्न सम्बुध्येत भारत ।	SV-01-06-055-045a
सुरासुराणां सर्वेषां मानुषाणां मनोगतम् ॥	SV-01-06-055-045c
तामुवाच महातेजा भूमिं भूमिपतिर्विभुः ।	SV-01-06-055-046a
प्रभवस्सर्वभूतानाम् ईशश्शम्भुः प्रजापतिः ॥	SV-01-06-055-046c
यदर्थमसि सम्प्राप्ता मत्सकाशं वसुन्धरे ।	SV-01-06-055-047a
तदर्थं सन्नियोक्ष्यामि सर्वानेव दिवौकसः ॥	SV-01-06-055-047c
उत्तिष्ठ गच्छ वसुधे स्वस्थानमिति साऽगमत् ।	SV-01-06-055-048a
इत्युक्त्वा स महीं देवो ब्रह्मा राजन्विसृज्य च ।	SV-01-06-055-048c
आदिदेश तदा सर्वान् विबुधान्भूतकृत्स्वयम् ॥	SV-01-06-055-048e
अस्या भूमेर्निरसितुं भारं भागैः पृथक्पृथक् ।	SV-01-06-055-049a
अस्यामेव प्रसूयध्वं तिरोधायेति चाब्रवीत् ॥	SV-01-06-055-049c
तथैव च समानीय गन्धर्वाप्सरसां गणान् ।	SV-01-06-055-050a
उवाच भगवान्सर्वान् इदं वचनमुत्तरम् ॥	SV-01-06-055-050c
स्वैस्स्वैरंशैः प्रसूयध्वं यथेष्टं मानुषेष्विति ॥	SV-01-06-055-051ac
अथ शक्रादयस्सर्वे श्रुत्वा सुरगुरोर्वचः ।	SV-01-06-055-052a
तथ्यमर्थ्यं च पथ्यं च तस्य ते जगृहुस्तदा ॥	SV-01-06-055-052c
अथ ते सर्वशोंशैस्स्वैर् गन्तुं भूमिं कृतक्षणाः ।	SV-01-06-055-053a
नारायणममित्रघ्नं वैकुण्ठमुपचक्रमुः ॥	SV-01-06-055-053c
यस्स चक्रगदापाणिः पीतवासास्सितप्रभः ।	SV-01-06-055-054a
पद्मनाभस्सुरारिघ्नः पृथुचार्वञ्चितेक्षणः ॥	SV-01-06-055-054c
तं भुवश्शोधनायेन्द्र उवाच पुरुषोत्तमम् ।	SV-01-06-055-055a
अंशेनावतरस्वेति तथेत्याह च तं हरिः ॥	SV-01-06-055-055c
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 056	
	
	
	
	
वैशम्पायनः-	SV-01-07-056-001
अथ नारायणेनेन्द्रश् चकार सह संविदम् ।	SV-01-07-056-001a
अवतर्तुं महीं स्वर्गाद् भागशस्सहितस्सुरैः ॥	SV-01-07-056-001c
आदिश्य च स्वयं शक्रः सर्वानेव दिवौकसः ।	SV-01-07-056-002a
निर्जगाम पुनस्तस्मात् साक्षान्नारायणस्य ह ॥	SV-01-07-056-002c
ते सुरारिविनाशाय सर्वलोकहिताय च ।	SV-01-07-056-003a
अवतेरुः क्रमेणेयं महीं स्वर्गाद्दिवौकसः ॥	SV-01-07-056-003c
ततो ब्रह्मर्षिवंशेषु राजर्षीणां कुलेषु च ।	SV-01-07-056-004a
जज्ञिरे राजशार्दूल यथाकामं दिवौकसः ॥	SV-01-07-056-004c
दानवान् राक्षसांश्चैव गन्धर्वान् पन्नगांस्तथा ।	SV-01-07-056-005a
पुरुषादान्यनेकानि जघ्नुस्सत्वान्यनेकशः ॥	SV-01-07-056-005c
दानवानां च ये मुख्यास् तथा भुजगरक्षसाम् ।	SV-01-07-056-006a
ये तान् बलस्थान् बाल्येऽपि जघ्नुर्भरतसत्तम ॥	SV-01-07-056-006c
जनमेजयः-	SV-01-07-056-007
देवदानवसङ्घानां गन्धर्वाप्सरसां तथा ।	SV-01-07-056-007a
मानवानां च सर्वेषां तथा वै यक्षरक्षसाम् ॥	SV-01-07-056-007c
श्रोतुमिच्छामि तत्त्वेन सम्भवं कृत्स्नमादितः ।	SV-01-07-056-008a
प्राणिनां चैव सर्वेषां सर्वशस्सर्वविद्ध्यसि ॥	SV-01-07-056-008c
वैशम्पायनः-	SV-01-07-056-009
हन्त ते कथयिष्यामि नमस्कृत्य स्वयम्भुवे ।	SV-01-07-056-009a
सुरादीनामहं सम्यक्सम्भवं कृत्स्नमादितः ॥	SV-01-07-056-009c
ब्रह्मणो मानसाः पुत्रा विदिताष्षण्महर्षयः ।	SV-01-07-056-010a
मरीचिरत्र्यह्गिरसौ पुलस्त्यः पुलहः क्रतुः ॥	SV-01-07-056-010c
मरीचेः कश्यपः पुत्रः काश्यपात्तु इमाः प्रजाः ।	SV-01-07-056-011a
प्रजज्ञिरे महाभागा दक्षकन्यास्त्रयोदश ॥	SV-01-07-056-011c
अदितिर्दितिर्दनुः काला अनायुस्सिंहिका मुनिः ।	SV-01-07-056-012a
क्रोधा ध्रुवाह्यरिष्टा च विनता कपिला तथा ॥	SV-01-07-056-012c
कद्रूश्च पुरुषव्याघ्र दक्षकन्याश्च भारत ।	SV-01-07-056-013a
एतासां वीर्यसम्पन्नं पुत्रपौत्रमनन्तकम् ॥	SV-01-07-056-013c
अदित्यां द्वादशादित्यास् सम्भूता भुवनेश्वराः ।	SV-01-07-056-014a
ये राजन्नामतस्तांस्ते कीर्तयिष्यामि भारत ॥	SV-01-07-056-014c
धाता मित्रोऽर्यमा शक्रो वरुणस्त्वंश एव च ।	SV-01-07-056-015a
भगो विवस्वान् पूषा च सविता दशमस्तथा ।	SV-01-07-056-015c
एकादशस्तथा त्वष्टा द्वादशो विष्णुरुच्यते ॥	SV-01-07-056-015e
जघन्यजश्च सर्वेषाम् आदित्यानां गुणाधिकः ॥	SV-01-07-056-016ac
एक एव दितेः पुत्रो हिरण्यकशिपुस्स्मृतः ।	SV-01-07-056-017a
नाम्ना ख्यातास्तु तस्यैते पञ्च पुत्रा महात्मनः ॥	SV-01-07-056-017c
प्रह्लादः पूर्वजस्तेषां संह्लादस्तदनन्तरम् ।	SV-01-07-056-018a
अनुह्लादस्तृतीयोऽभूत् तस्माच्च शिबिबाष्कलौ ॥	SV-01-07-056-018c
प्रह्लादस्य त्रयः पुत्राः ख्यातास्सर्वत्र भारत ।	SV-01-07-056-019a
विरोचनश्च कुम्भश्च निकुम्भश्चेति विश्रुताः ॥	SV-01-07-056-019c
विरोचनस्य पुत्रोऽभूद् बलिरेकः प्रतापवान् ।	SV-01-07-056-020a
बलेश्च प्रथितः पुत्रो बाणो नाम महासुरः ॥	SV-01-07-056-020c
चत्वारिंशद्दनोः पुत्राः ख्यातास्सर्वत्र भारत ।	SV-01-07-056-021a
तेषां प्रथमजो राजन् विप्रचित्तिर्महायशाः ॥	SV-01-07-056-021c
शम्बरो नमुचिश्चैव पुलोमा चेति विश्रुताः ।	SV-01-07-056-022a
असिलोमा च केशी च दुर्जयश्चैव दानवः ॥	SV-01-07-056-022c
अयश्शिरा अश्वशिरा अयश्शङ्कुश्च वीर्यवान् । 	SV-01-07-056-023a
तथा गगनमूर्धा च वेगवान् केतुमांश्च यः । 	SV-01-07-056-023c
स्वर्भानुरश्वोऽश्वपतिर् वृषपर्वाऽङ्गजस्तथा ॥	SV-01-07-056-023e
अश्वग्रीवश्च सूक्ष्मश्च गुल्गुण्डश्च महाबलः ।	SV-01-07-056-024a
खस्रवश्चैकवित्तश्च विरूपाक्षो महासुरः ॥	SV-01-07-056-024c
निचन्द्रश्च निकुम्भश्च कुपथः कापथस्तथा ॥	SV-01-07-056-025ac
शारदश्शरभश्चैव सूर्याचन्द्रमसौ तथा ।	SV-01-07-056-026a
इत्याख्याता दनोर्वंशे दानवाः परिकीर्तिताः ।	SV-01-07-056-026c
अन्यौ तु खलु देवानां सूर्याचन्द्रमसौ तथा ॥	SV-01-07-056-026e
इमे च वंशाः प्रथितास् सत्यवन्तो महाबलाः ।	SV-01-07-056-027a
दनोः पुत्रान्वये जाता दश दानवपुङ्गवाः ॥	SV-01-07-056-027c
एकाक्षो मृतपो वीरः प्रलम्बनरकावपि ।	SV-01-07-056-028a
वातापिश्शत्रुसहनस् सदश्चैव महासुरः ॥	SV-01-07-056-028c
गविष्ठश्च दनायुश्च दीर्घजिह्वश्च दानवः ।	SV-01-07-056-029a
असङ्ख्येयास्स्मृतास्तेषां पुत्रपौत्राश्च भारत ॥	SV-01-07-056-029c
सिंहिका सुपुवे पुत्रं राहुं चन्द्रार्कसूदनम् ।	SV-01-07-056-030a
सुचन्द्रं चन्द्रहर्तारं तथा चन्द्रविमर्दनम् ॥	SV-01-07-056-030c
क्रूरस्वभावं क्रूरायाः पुत्रपौत्रमनन्तकम् ।	SV-01-07-056-031a
गणः क्रोधवशो नाम क्रूरकर्माऽरिमर्दनः ॥	SV-01-07-056-031c
अनायुषः पुनः पुत्राश् चत्वारोऽसुरसम्मताः ।	SV-01-07-056-032a
विक्षरश्च प्रवीरश्च पुत्रश्चैव महासुरः ॥	SV-01-07-056-032c
कालायाः प्रथिताः पुत्राः कालकल्पाः प्रहारिणः ।	SV-01-07-056-033a
भुवि ख्याता महावीर्या दानवेषु परन्तप ॥	SV-01-07-056-033c
विनाशनश्च क्रोधश्च क्रोधहन्ता च वीर्यवान् ।	SV-01-07-056-034a
विवर्धनश्च क्रोधश्च कालकेया महासुराः ॥	SV-01-07-056-034c
असुराणामुपाध्यायश् शुक्रो भृगुसुतोऽभवत् ।	SV-01-07-056-035a
ख्याताश्चोशनसः पुत्राश् चत्वारोऽसुरयाजकाः ॥	SV-01-07-056-035c
त्वष्टा परस्तथात्रिश्च द्वावन्यौ भद्रकर्मिणौ ।	SV-01-07-056-036a
तेजसा सूर्यसङ्काशा ब्रह्मलोकप्रभावनाः ॥	SV-01-07-056-036c
इत्येष वंशप्रभवः कथितस्ते तरस्विनाम् ।	SV-01-07-056-037a
असुराणां सुराणां च पुराणे संश्रुतो मया ॥	SV-01-07-056-037c
एतेषां यदपत्यं तु न शक्यं तदशेषतः । 	SV-01-07-056-038a
प्रसङ्ख्यातुं महीपाल गुणभूतमनन्तकम् ॥	SV-01-07-056-038c
तार्क्ष्यश्चारिष्टनेमिश्च तथैव गरुडारुणौ ।	SV-01-07-056-039a
आरुणिर्वारुणिश्चैव वैनतेया इति स्मृताः ॥	SV-01-07-056-039c
शेषोऽनन्तो वासुकिश्च तक्षकश्च भुजङ्गमः ।	SV-01-07-056-040a
कूर्मश्च कुललश्चैव काद्रवेया महाबलाः ॥	SV-01-07-056-040c
भीमसेनोग्रसेनौ च सुपर्णो वरुणस्तथा ।	SV-01-07-056-041a
गोपतिर्धृतराष्ट्रश्च सूर्यवर्चाश्च सप्तमः ॥	SV-01-07-056-041c
पुत्रवानर्कवर्णश्च पृथुगश्चापि विश्रुतः ।	SV-01-07-056-042a
भीमश्चित्ररथश्चैव विख्यातस्सर्वविद्वशी ॥	SV-01-07-056-042c
तथा गाधिशिरा राजन् धृष्टद्युन्नश्चतुर्दशः ।	SV-01-07-056-043a
कलः पञ्चदश्चैव नारदश्चैव षोडशः ॥	SV-01-07-056-043c
इत्येते देवगन्धर्वा मुनयः परिकीर्तिताः ।	SV-01-07-056-044a
ततस्तु भूतान्यन्यानि कीर्तयिष्यामि भारत ॥	SV-01-07-056-044c
अनवद्यानुपगमां मदिरां मार्गणप्रियाम् ।	SV-01-07-056-045a
अनलां सुभगां भासीम् इति प्रावा व्यजायत ॥	SV-01-07-056-045c
सिद्धः पूर्णश्च बह्वी च पूर्णाराश्च महायशाः ।	SV-01-07-056-046a
ब्रह्मचारी रतिगुणः सुपर्णश्चैव सप्तमः ॥	SV-01-07-056-046c
विश्वावसुश्च भानुश्च सुभद्रो दशमस्तथा ।	SV-01-07-056-047a
इत्येते देवगन्धर्वाः प्रावेयाः परिकीर्तिताः ॥	SV-01-07-056-047c
इमं त्वप्सरसां वंशं विदितं पुण्यलक्षणम् ॥	SV-01-07-056-048ac
अरिष्टा सुमहाभागा देवी देवर्षितः पुरा ।	SV-01-07-056-049a
अलम्बुसा मिश्रकेशी विद्युद्वर्णा दुलानघा ॥	SV-01-07-056-049c
अरुणा रक्षिता चैव रम्भा तद्वन्मनोरमा ।	SV-01-07-056-050a
असिता च सुबाहुश्च सुव्रता सुभुजा तथा ॥	SV-01-07-056-050c
हंसो ज्येष्ठस्त्वरिष्टाया विख्यातश्च महाहनुः ।	SV-01-07-056-051a
हाहा हूहूस्तुम्बुरुश्च चत्वारो ग(न्ध)र्वसत्तमाः ॥	SV-01-07-056-051c
अमृतं ब्राह्मणा गावो गन्धर्वाप्सरसस्तथा ।	SV-01-07-056-052a
अपत्यं कपिलायास्तु पुराणे परिकीर्तितम् ॥	SV-01-07-056-052c
इति ते सर्वदेवानां सम्भवः कथितो मया ।	SV-01-07-056-053a
यथावत्सम्परिख्यातो गन्धर्वाप्सरसां तथा ॥	SV-01-07-056-053c
भुजङ्गानां सुपर्णानाम् असुराणां तथैवच ।	SV-01-07-056-054a
गवां च ब्राह्मणानां च श्रीमतां पुण्यकर्मणाम् ॥	SV-01-07-056-054c
आयुष्यं चैव पुण्यं च धन्यं श्रुतिसुखावहम् ।	SV-01-07-056-055a
श्रोतव्यं चैव सततं श्राव्यं चैवानसूयता ॥	SV-01-07-056-055c
इमं तु वंशं नियमेन यः पठन् महात्मनां ब्राह्मणवर्यसन्निधौ ।	SV-01-07-056-056a
अपत्यलाभं लभते च पुष्कलं श्रियं यशः प्रेत्य च शोभनां गतिम् ॥ ॥	SV-01-07-056-056c
	
	
	
	
	
	
	
	
	
	
	
	
	
	
	
	
	
	
	
अध्यायः 057	
	
	
	
वैशम्पायनः-	SV-01-07-057-001
ब्रह्मणो मानसाः पुत्रा विदिताष्षण्महर्षयः ।	SV-01-07-057-001a
एकादश तथा रुद्राः स्थाणोश्चैवेति मानसः ॥	SV-01-07-057-001c
मृगव्याधश्च शर्वश्चः निर्ऋतिश्च महायशाः ।	SV-01-07-057-002a
अजैकपादहिर्बुध्न्यः पिनाकी च परन्तपः ॥	SV-01-07-057-002c
भवनश्चैश्वरश्चैव कपाली च महाद्युतिः ।	SV-01-07-057-003a
स्थाणुर्भवश्च भगवान् रुद्रा एकादश स्मृताः ॥	SV-01-07-057-003c
मरीचिरङ्गिराश्चात्रिः पुलस्त्यः पुलहः क्रतुः ।	SV-01-07-057-004a
षडेते ब्रह्मणः पुत्रा वीर्यवन्तो महर्षयः ॥	SV-01-07-057-004c
त्रयस्त्वङ्गिरसः पुत्रा लोके सर्वत्र विश्रुताः ।	SV-01-07-057-005a
बृहस्पतिरुचथ्यश्च संवर्तश्च दृढव्रताः ॥	SV-01-07-057-005c
अत्रेस्तु बहवः पुत्राश् श्रूयन्ते मनुजाधिप ।	SV-01-07-057-006a
सर्वे वेदविदस्सिद्धाश् शान्तात्मानो महर्षयः ॥	SV-01-07-057-006c
राक्षसाश्च पुलस्त्यस्य वानराः किन्नरास्तथा ।	SV-01-07-057-007a
पुलहस्य मृगास्सिंहाः व्याघ्रा यक्षा महामृगाः ॥	SV-01-07-057-007c
क्रतोः क्रतुसमाः पुत्राः पतङ्गसहचारिणः ।	SV-01-07-057-008a
विश्रुतास्त्रिषु लोकेषु सत्यव्रतपरायणाः ॥	SV-01-07-057-008c
अङ्गुष्ठाद्दक्षिणाद्दक्ष उत्पन्नो भगवानृषिः ।	SV-01-07-057-009a
ब्रह्मणः पृथिवीपाल पुत्रः पुत्रवतां वरः ॥	SV-01-07-057-009c
महर्षेस्तस्य भार्या तु वामाङ्गुष्ठादजायत ।	SV-01-07-057-010a
तस्यां पञ्चाशतं कन्यास् स एवाजनयत्प्रभुः ॥	SV-01-07-057-010c
तास्सर्वास्त्वनवद्याङ्ग्यः कन्याः कमललोचनाः ।	SV-01-07-057-011a
पुत्रिकास्स्थापयामास स्रष्टुः पुत्रः प्रजापतिः ॥	SV-01-07-057-011c
ददौ स दश धर्माय सप्तविंशतिमिन्दवे ।	SV-01-07-057-012a
दिव्येन विधिना राजन् कश्यपाय त्रयोदश ॥	SV-01-07-057-012c
नामतो धर्मपत्न्यस्ताः कीर्त्यमाना निबोध मे ।	SV-01-07-057-013a
कीर्तिर्लक्ष्मीर्धृतिर्मेधा पुष्टिश्श्रद्धा क्रिया तथा ॥	SV-01-07-057-013c
बुद्धिर्लज्जा मतिश्चैव पत्न्यो धर्मस्य ता दश ।	SV-01-07-057-014a
भार्या ह्योताश्च धर्मस्य विहिताश्च स्वयम्भुवा ॥	SV-01-07-057-014c
सप्तविंशतिस्सोमस्य पत्न्यो लोकपरिश्रुताः ।	SV-01-07-057-015a
कालस्य नयने युक्ता धर्मपत्न्यश्शुचिव्रताः ।	SV-01-07-057-015c
सर्वा नक्षत्रयोगिन्यो लोकयात्राविधौ स्थिताः ॥	SV-01-07-057-015e
पितामहान्मुनिर्देवस् तस्य पुत्रः प्रजापतिः ।	SV-01-07-057-016a
तस्याष्टौ वसवः पुत्रास् तेषां वक्ष्यामि विस्तरम् ॥	SV-01-07-057-016c
धरो ध्रुवश्चन्द्रमाश्च अापश्चैवानिलोऽनलः ।	SV-01-07-057-017a
प्रत्यूषश्च प्रभासश्च वसवोऽष्टाविति स्मृताः ॥	SV-01-07-057-017c
धूम्रायाश्च धरः पुत्रो ब्रह्मविद्यासुतो ध्रुवः ।	SV-01-07-057-018a
चन्द्रमाश्च मनस्विन्याः श्वसायाः श्वसनस्तथा ॥	SV-01-07-057-018c
रसायाश्च रसः पुत्रश् शाण्डिल्याया हुताशनः ।	SV-01-07-057-019a
प्रत्यूषश्च प्रभासश्च प्रभासायास्सुतौ स्मृतौ ॥	SV-01-07-057-019c
धरस्य पुत्रो द्रविणो हुतहव्यवहस्तथा ।	SV-01-07-057-020a
आपस्य पुत्रो वा तस्य श्रुतश्शान्तो मुनिस्तथा ॥	SV-01-07-057-020c
ध्रुवस्य पुत्रो भगवान् कालो लोकप्रकाशनः ॥	SV-01-07-057-021ac
सोमस्य तु सुतो वर्चा वर्चस्वी येन जायते ।	SV-01-07-057-022a
मनोहरायाश्शिशिरः प्राणोऽथ रमणस्तथा ॥	SV-01-07-057-022c
अग्नेस्स्मृतस्सुतो ज्योतिश् श्रुतुश्शान्तस्तथा मुनिः ।	SV-01-07-057-023a
अग्नेः पुत्रः कुमारस्तु श्रीमाञ्छरवणालयः ॥	SV-01-07-057-023c
तस्य शाखो विशाखश्च नैगमेषश्च पृष्ठतः ।	SV-01-07-057-024a
कृत्तिकास्तन्यपानैश्च कार्तिकेय इति स्मृतः ॥	SV-01-07-057-024c
अनिलस्य शिवा भार्या तस्याः पुत्रः पुरोजयः ।	SV-01-07-057-025a
अविज्ञातगतिश्चैव द्वौ पुत्रावनिलस्य तु ॥	SV-01-07-057-025c
प्रत्यूषसो विदुः पुत्र ऋषिर्नाम्ना तु देवलः ।	SV-01-07-057-026a
द्वौ पुत्रौ देवलस्यापि क्षमावन्तौ मनीषिणौ ।	SV-01-07-057-026c
बृहस्पतेस्तु भगिनी वरस्त्री ब्रह्मचारिणी ।	SV-01-07-057-027a
योगसिद्धा जगत्सर्वम् असक्ता विचरत्युत ॥	SV-01-07-057-027c
प्रभासस्य तु भार्या सा वसूनामष्टमस्य च ।	SV-01-07-057-028a
प्रासूत विश्वकर्माणं सर्वशिल्पवतां वरम् ॥	SV-01-07-057-028c
विश्वकर्मा महाभागो जज्ञे शिल्पी प्रजापतिः 	SV-01-07-057-029a
कर्ता शिल्पिसहस्राणां त्रिदशानां च वर्धकी ॥	SV-01-07-057-029c
भूषणानां च सर्वेषां कर्ता सर्वविदां वरः ।	SV-01-07-057-030a
यो दिव्यानि विमानानि देवतानां चकार ह ॥	SV-01-07-057-030c
मनुष्याश्चोपजीवन्ति तस्य शिल्पं महात्मनः ।	SV-01-07-057-031a
पूजयन्ति च तं नित्यं विश्वकर्माणमव्ययम् ॥	SV-01-07-057-031c
स्तनं तु दक्षिणं भित्त्वा ब्रह्मणः परमेष्ठिनः ।	SV-01-07-057-032a
निस्सृतो भगवान्धर्मस् सर्वलोकसुखावहः ॥	SV-01-07-057-032c
त्रयस्तस्य वराः पुत्रास् सर्वभूतमनोरमाः ।	SV-01-07-057-033a
शमः कामश्च हर्षश्च तेजसा लोकधारिणः ॥	SV-01-07-057-033c
कामस्य तु रतिर्भार्या शमस्य प्रीतिरङ्गना ।	SV-01-07-057-034a
नन्दी तु भार्या हर्षस्य यत्र लोकाः प्रतिष्ठिताः ॥	SV-01-07-057-034c
मरीचेः काश्यपः पुत्रः काश्यपस्य सुरासुराः ।	SV-01-07-057-035a
जज्ञिरे नृपशार्दूल लोकानां प्रभवस्तु सः ॥	SV-01-07-057-035c
त्वाष्ट्री तु सवितुर्भार्या बडबारूपधारिणी ।	SV-01-07-057-036a
असूयत महाभागा सान्तरिक्षेऽश्विनावुभौ ॥	SV-01-07-057-036c
द्वादशैवादितेः पुत्राश् शक्रमुख्या नराधिप ।	SV-01-07-057-037a
तेषामवरजो विष्णुर् यत्र लोकाः प्रतिष्ठिताः ॥	SV-01-07-057-037c
त्रयस्त्रिंशत इत्येते देवास्तेषामहं तव ।	SV-01-07-057-038a
अन्वयं सम्प्रवक्ष्यामि पक्षैश्च कुलतो गणान् ॥	SV-01-07-057-038c
रुद्राणामपरः पक्षः साध्यानां मरुतां तथा ।	SV-01-07-057-039a
वसूनां भार्गवं विद्याद् विश्वान्देवांस्तथैव च ॥	SV-01-07-057-039c
वैनतेयस्तु गरुडो बलवानरुणस्तथा ।	SV-01-07-057-040a
बृहस्पतिश्च भगवान् आदित्येष्वेव गण्यते ॥	SV-01-07-057-040c
अश्विनौ गुह्यकान्विद्धि सर्वौषध्यस्तथा पशून् ।	SV-01-07-057-041a
एष देवगणो राजन् कीर्तितस्तेऽनुपूर्वशः ।	SV-01-07-057-041c
यत्कीर्तयित्वा मनुजः सर्वपापैः प्रमुच्यते ॥	SV-01-07-057-041e
ब्रह्मणो हृदयं भित्त्वा निर्गतो भगवान्भृगुः ।	SV-01-07-057-042a
भृगोः पुत्रः कविर्विप्रश् शुक्रः कविसुतस्स्मृतः ॥	SV-01-07-057-042c
त्रैलोक्यप्राणयात्रार्थं वर्षावर्षे नयानये ।	SV-01-07-057-043a
स्वयम्भुवा नियुक्तस्सन् भुवनं परिधावति ॥	SV-01-07-057-043c
योगाचार्यो महाविद्यो दैत्यानामभवद्गुरुः ।	SV-01-07-057-044a
सुराणामहिते युक्तो ब्रह्मचारी यतव्रतः ॥	SV-01-07-057-044c
तस्मिन्नियुक्ते विभुना योगक्षेमाय भार्गवे ।	SV-01-07-057-045a
अन्यमुत्पादयामास पुत्रं भृगुरनिन्दितम् ॥	SV-01-07-057-045c
च्यवनं दीप्ततपसं धर्मात्मानं यतव्रतम् ।	SV-01-07-057-046a
यस्स रोषाच्च्युतो गर्भाो मातुः क्षेमाय भारत ॥	SV-01-07-057-046c
मानुषी तु पुरा याऽऽसीत् तस्य पत्नी मनीषिणः ।	SV-01-07-057-047a
और्वस्तस्या ऋषिः पत्र ऊरुं भित्त्वा विनिर्गतः ॥	SV-01-07-057-047c
महाबलो महातेजा बाल एव गुणैर्युतः ।	SV-01-07-057-048a
ऋचीकस्तस्य पुत्रस्तु जमदग्निरथोऽभवत् ॥	SV-01-07-057-048c
जमदग्नेस्तु चत्वार आसन्पुत्रा महात्मनः ।	SV-01-07-057-049a
रामस्तेषां जघन्योऽभूद् अजघन्यैर्गुणैर्वृतः ॥	SV-01-07-057-049c
सर्वशस्त्रास्त्रकुशलः क्षत्रियान्तकरो वशी ॥	SV-01-07-057-050ac
और्वस्यासीत्पुत्रशतं जमदग्निपुरोगमम् ।	SV-01-07-057-051a
तेषां पुत्रसहस्राणि बभूवुर्भुवि विस्तराः ॥	SV-01-07-057-051c
द्वौ पुत्रो ब्रह्मणस्त्वन्यौ ययोस्तिष्ठति वै जगत् ।	SV-01-07-057-052a
लोके धाता विधाता च चरतो मनुना सह ।	SV-01-07-057-052c
तयोस्तु भगिनी ज्येष्ठा लक्ष्मीः पद्मगृहा शुभा ॥	SV-01-07-057-052e
तस्यास्तु मानसाः पुत्रा वचसा व्योमचारिणः ॥	SV-01-07-057-053ac
वरुणस्य भार्या ज्येष्ठाऽभूच्छुक्राद्देवी व्यजायत ।	SV-01-07-057-054a
तस्याः पुत्रशतं विद्धि सुरां च सुरनन्दिनीम् ॥	SV-01-07-057-054c
प्रजानामन्नकामानाम् अन्योन्यपरिभक्षणात् ।	SV-01-07-057-055a
अधर्मस्तत्र सञ्जातस् सर्वभूतविनाशनः ॥	SV-01-07-057-055c
तस्यापि निर्ऋतिर्भार्या नैर्ऋता ये तु राक्षसाः ।	SV-01-07-057-056a
घोरास्तस्यास्त्रयः पुत्राः पापकर्मरतास्सदा ।	SV-01-07-057-056c
भयो महाभयश्चैव मृत्युर्भूतान्तकस्तथा ॥	SV-01-07-057-056e
श्येनां क्रौञ्जीं च भासीं च धृतराष्ट्रीं तथा शुकीम् ।	SV-01-07-057-057a
ताम्राऽपि सुषुवे कन्याः पञ्चैता लोकविश्रुताः ॥	SV-01-07-057-057c
द्वौ पुत्रौ विनतायास्तु विख्यातौ गरुडारुणौ ॥	SV-01-07-057-058ac
भार्यारुणस्य श्येनी तु वीर्यवन्तौ महाबलौ ।	SV-01-07-057-059a
सम्पातिं जनयामास तथैव च जटायुषम् ॥	SV-01-07-057-059c
भार्या गरुत्मतश्चैव भासी क्रौञ्जी तथा शुकी ।	SV-01-07-057-060a
चतुर्थी धृतराष्ट्री च तास्वपत्यं निबोध मे ।	SV-01-07-057-060c
क्रौञ्जी तु सुषुवे क्रौञ्जान् भासी भासान् व्वजायत ॥	SV-01-07-057-060e
धृतराष्ट्री तु हंसांश्च कलहंसांश्च सर्वशः ।	SV-01-07-057-061a
चक्रवाकांश्च भद्रं ते विजज्ञे भरतर्षभ ॥	SV-01-07-057-061c
शुकी विजज्ञे धर्मज्ञ शुकानेव यशस्विनी ।	SV-01-07-057-062a
कल्याणगुणसम्पन्ना सर्वलक्षणपूजिता ॥	SV-01-07-057-062c
ततः क्रोधवशा नाम विजज्ञे भरतर्षभ ।	SV-01-07-057-063a
मृगीं च मृगमन्दां च हरीं भद्रमदामपि ॥	SV-01-07-057-063c
मातङ्गी त्वथ शार्दूलीं श्वेतां सुरभिमेव च ।	SV-01-07-057-064a
सर्वलक्षणसम्पन्नां सुरसां च यशस्विनीम् ॥	SV-01-07-057-064c
अपत्यं तु मृगास्सर्वे मृग्या नरवरात्मज ।	SV-01-07-057-065a
ऋक्षाश्च मृगमन्दायास् सृमराश्चमरा अपि ॥	SV-01-07-057-065c
ततस्त्वैरावतं नागं जज्ञे भद्रमदा सुतम् ।	SV-01-07-057-066a
ऐरावतस्सुतस्तस्या देवनागो महागजः ॥	SV-01-07-057-066c
हर्याश्च हरयोऽपत्यं वानराश्च मनस्विनः ।	SV-01-07-057-067a
गोलाङ्गूलाश्च भद्रं ते विज्ञातव्या हरीसुताः ॥	SV-01-07-057-067c
प्रजज्ञे त्वथ शार्दूली सिंहान् व्याघ्रांश्च भारत ।	SV-01-07-057-068a
द्वीपिनश्च सुतास्तस्याः सर्वे चैव महाबलाः ॥	SV-01-07-057-068c
मातङ्गास्त्वथ मातङ्ग्या अपत्यानि नराधिप ।	SV-01-07-057-069a
दिशागजं तु श्वेताक्षं श्वेताऽजनयदाशुगम् ॥	SV-01-07-057-069c
तथा दुहितरौ राजन् सुरभिर्वै व्यजायत ।	SV-01-07-057-070a
रोहिणीं चैव भद्रं ते गन्धर्वी तु यशस्विनीम् ॥	SV-01-07-057-070c
रोहिण्यां जज्ञिरे गावो गन्धर्व्यां वाजिनस्सुताः ॥	SV-01-07-057-071ac
सुरसाऽजनयत्सर्पाञ् छतमेकशिरोधरान् ।	SV-01-07-057-072a
सुरसा कन्यका जातास् तिस्रः कमललोचनाः ॥	SV-01-07-057-072c
वनस्पतीनां वृक्षाणां वीरुधां चैव मातरः ।	SV-01-07-057-073a
अनला रुहा च द्वे प्रोक्ते वीरुधां चैव तास्स्मृताः ॥	SV-01-07-057-073c
गृह्णन्ति ये विना पुष्पं फलानि तरवः पृथक् ।	SV-01-07-057-074a
अनलासुतास्ते विज्ञेयास् तानेवाहुर्वनस्पतीन् ।	SV-01-07-057-074c
पुष्पैः फलग्रहान्वृक्षान् रुहायाः प्रसवान्विभो ॥	SV-01-07-057-074e
लतागुल्मानि वल्ल्यश्च त्वक्सारतृणजातयः ।	SV-01-07-057-075a
वीरुधायाः प्रजास्तास्स्यूर् अत्र वंशस्समाप्यते ॥	SV-01-07-057-075c
सर्वपुण्यफलान् वृक्षान् अनलापि व्यजायत ।	SV-01-07-057-076a
अनला तु शुकीपुत्री कद्रुवा सुरसा सुता ॥	SV-01-07-057-076c
अरुणस्य भार्या श्येनी तु वीर्यवन्तौ महाबलौ ।	SV-01-07-057-077a
सम्पातिं जनयामास तथैव च जटायुषम् ॥	SV-01-07-057-077c
द्वौ पुत्रौ विनतायास्तु विख्यातौ गरुडारुणौ ॥	SV-01-07-057-078ac
इत्येष सर्वभूतानां महतां मनुजाधिप ।	SV-01-07-057-079a
सम्भवः कीर्तितस्सम्यक् पूतो भवति पापतः ॥	SV-01-07-057-079c
यं श्रुत्वा पुरुषस्सम्यक् सर्वपापात्प्रमुच्यते ।	SV-01-07-057-080a
सर्वज्ञतां च लभते रतिमग्र्यां च विन्दति ॥ ॥	SV-01-07-057-080c
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 058	
	
	
	
	
जनमेजयः-	SV-01-07-058-001
देवानां दानवानां यक्षाणामथ रक्षसाम् ।	SV-01-07-058-001a
सिंहव्याघ्रमृगाणां च पन्नगानां पतत्रिणाम् ॥	SV-01-07-058-001c
अन्येषां चैव भूतानां सर्वेषां भगवन्नहम् ।	SV-01-07-058-002a
श्रोतुमिच्छामि तत्त्वेन मानुषेषु महात्मनाम् ।	SV-01-07-058-002c
जन्म कर्म च भूतानां सर्वेषामनु पूर्वशः ॥	SV-01-07-058-002e
वैशम्पायनः-	SV-01-07-058-003
मानुषेषु मनुष्येन्द्र सम्भूता ये दिवौकसः ।	SV-01-07-058-003a
नामतो बलतश्चैव तांस्ते वक्ष्यामि सर्वशः ॥	SV-01-07-058-003c
प्रथमं दानवांश्चैतांस् तेऽद्य वक्ष्यामि सर्वशः ॥	SV-01-07-058-004ac
विप्रचित्तिरिति ख्यातो य आसीद्दानवर्षभः ।	SV-01-07-058-005a
जरासन्ध इति ख्यातस् स आसीन्मनुजर्षभः ॥	SV-01-07-058-005c
दितेः पुत्रस्तु यो राजन् हिरण्यकशिपुः पुरा ।	SV-01-07-058-006a
स जज्ञे मानुषे लोके शिशुपालो नरर्षभः ॥	SV-01-07-058-006c
संह्लादस्तु महावीर्यः प्रह्लादस्यानुजस्तु यः ।	SV-01-07-058-007a
स शल्य इति विख्यातो जज्ञे बाह्लीकपुङ्गवः ॥	SV-01-07-058-007c
अनुह्लादस्तु तेजस्वी योऽभूत्ख्यातो जघन्यजः ।	SV-01-07-058-008a
धृष्टकेतुरिति ख्यातस् स बभूव नरेश्वरः ॥	SV-01-07-058-008c
यस्तु राजञ्शिबिर्नाम दैतेयः परिकीर्तितः ।	SV-01-07-058-009a
द्रुम इत्यभिविख्यातस् स आसीन्मनुजेश्वरः ॥	SV-01-07-058-009c
बाष्कलो नाम यस्तेषाम् आसीदसुरपुङ्गवः ।	SV-01-07-058-010a
भगदत्त इति ख्यातस् स आसीन्मनुजेश्वरः ॥	SV-01-07-058-010c
अयश्शिरा अश्वशिरा अयश्शङ्कुश्च वीर्यवान् ।	SV-01-07-058-011a
तथा गगनमूर्धा च वेगवांश्चैव पञ्चमः ॥	SV-01-07-058-011c
पञ्चैते जज्ञिरे राजन् वीर्यवन्तो महासुराः ।	SV-01-07-058-012a
केकयेषु महात्मानः पार्थिवर्षभसत्तमाः ॥	SV-01-07-058-012c
केतुमानिति विख्यातो यस्ततोऽन्यः प्रतापवान् ।	SV-01-07-058-013a
अमितौजा इति ख्यातस् स जज्ञे मनुजर्षभ ॥	SV-01-07-058-013c
स्वर्भानुरिति विख्यातश् श्रीमान् यस्तु महासुरः ।	SV-01-07-058-014a
उग्रसेन इति ख्यातस् सोग्रकर्मा नराधिपः ॥	SV-01-07-058-014c
यस्त्वश्व इति विख्यातश् शस्त्रभृतां वरः ।	SV-01-07-058-015a
अशोको नाम राजासीन्महावीर्यपराक्रमः ॥	SV-01-07-058-015c
तस्मादवरजो यस्तु राजन् अश्वपतिस्स्मृतः ।	SV-01-07-058-016a
दैतेयस्सोऽभवद्राजा हार्दिक्यो मनुजर्षभः ॥	SV-01-07-058-016c
वृषपर्वेति विख्यातः आसीद्यस्तु महासुरः ।	SV-01-07-058-017a
दीर्घप्रज्ञ इति ख्यातः पृथिव्यां सोऽभवन्नृपः ॥	SV-01-07-058-017c
अगजस्त्वनुजो राजन् य आसीद्वृषपर्वणः ।	SV-01-07-058-018a
स मल्ल इति विख्यातः पृथिव्यामभवन्नृपः ॥	SV-01-07-058-018c
अश्वग्रीव इति ख्यातस् सत्यवाक्यो महासुरः ।	SV-01-07-058-019a
रोचमान इति ख्यातः पृथिव्यामभवन्नृपः ॥	SV-01-07-058-019c
सूक्ष्मस्तु सुमती राजन् कीर्तिमान् यः प्रकीर्तितः ।	SV-01-07-058-020a
बृहन्त इति विख्यातः क्षितावासीत् स पार्थिवः ॥	SV-01-07-058-020c
हुतण्ड इति विख्यातो य आसीदसुरोत्तमः ।	SV-01-07-058-021a
सेनाबन्धुरिति ख्यातस् स बूभव नराधिपः ॥	SV-01-07-058-021c
खस्रवो नाम यस्तेषाम् असुराणां पुरोगमः।	SV-01-07-058-022a
रिपुजिन्नाम राजर्षिर् बभूव भुवि विश्रुतः ॥	SV-01-07-058-022c
एकचक्र इति ख्यातो य आसीच्च महासुरः । 	SV-01-07-058-023a
प्रतिविन्घ्य इति ख्यातो बभूव प्रथितः क्षितौ ॥	SV-01-07-058-023c
विरूपाक्षस्तु दैतेयश् चित्रयोधी महासुरः ।	SV-01-07-058-024a
चित्रवर्मेति विख्यातः क्षितावासीत्स पार्थिवः ॥	SV-01-07-058-024c
हरस्त्वतिरथो राजन् आसीद्यो दानवर्षभः ।	SV-01-07-058-025a
सुबाहुरिति विख्यातस् स जज्ञे मनुजर्षभः ॥	SV-01-07-058-025c
अहरस्तु महातेजाश् शत्रुपक्षयङ्करः । 	SV-01-07-058-026a
बाह्लिको नाम राजाऽऽ सीद् बभूव प्रथितः क्षितौ ॥	SV-01-07-058-026c
निचन्द्रश्चातिवक्रस्तु य आसीद्दानवोत्तमः ।	SV-01-07-058-027a
सुचन्द्र इति विख्यातो भूमावासीत् स पार्थिवः ॥	SV-01-07-058-027c
निकुम्भस्त्वजितस्सङ्ख्ये महानसुरसत्तमः ।	SV-01-07-058-028a
भूमौ भूमिपतिश्रेष्ठो देवाधिप इति श्रुतः ॥	SV-01-07-058-028c
शरभो नाम यस्तेषां दैतेयानां महासुरः ।	SV-01-07-058-029a
पौरवो नाम राजर्षिस् स बभूव नरोष्विह ॥	SV-01-07-058-029c
कापथस्तु महावीरो बभूव किल योऽसुरः ।	SV-01-07-058-030a
सुपार्श्व इति विख्यातः क्षितौ जज्ञे महीपतिः ॥	SV-01-07-058-030c
क्रथस्तु राजन्राजर्षिः क्षितौ जज्ञे महासुरः ।	SV-01-07-058-031a
पार्वतेय इति ख्यातः काञ्चनाचलसन्निभः ॥	SV-01-07-058-031c
द्वितीयश्शरभस्तेषाम् असुराणां बभूव यः ।	SV-01-07-058-032a
प्रह्लादो नाम बाह्लीको जज्ञे भूपः परन्तपः ॥	SV-01-07-058-032c
चन्द्रस्तु दितिजश्रेष्ठो लोके ताराधिपो मतः ।	SV-01-07-058-033a
चन्द्रवर्मेति विख्यातः काम्भोजानां नराधिपः ॥	SV-01-07-058-033c
अर्क इत्यभिविख्यातो यस्तु दानवपुङ्गवः ।	SV-01-07-058-034a
इषीको नाम राजऽऽसीद् बभूव ऋषिसत्तमः ॥	SV-01-07-058-034c
मृतपा इति विख्यातो य आसीदसुरोत्तमः ।	SV-01-07-058-035a
पश्चिनामपकं विद्धि तं नृपं नृपसत्तम ॥	SV-01-07-058-035c
गविष्ठस्तु महातेजा यः प्रख्यातो महासुरः ।	SV-01-07-058-036a
द्रुमसेन इति ख्यातः पृथिव्यां सोऽभवन्नृपः ॥	SV-01-07-058-036c
मयूर इति विख्यातश् श्रीमान् यस्तु महासुरः ।	SV-01-07-058-037a
स विश्व इति विख्यातो बभूव पृथिवीपतिः ॥	SV-01-07-058-037c
दीर्घजिह्वस्तु कौरव्य य उक्तो दानवर्षभः ।	SV-01-07-058-038a
काशिराज इति ख्यातः पृथिव्यां प्रथितो नृपः ॥	SV-01-07-058-038c
सिंहिका सुषुवे यं तु ग्रहं चन्द्रार्कमर्दनम् ।	SV-01-07-058-039a
क्रथ इत्यभिविख्यातस् स बभूव नराधिपः ॥	SV-01-07-058-039c
सुपर्ण इति विख्यातस् तस्मादवरजस्तु यः ।	SV-01-07-058-040a
क्रोधकीर्तिरिति ख्यातः पृथिव्यां प्रथितो नृपः ॥	SV-01-07-058-040c
चन्द्रहर्तेति यस्तेषां कीर्तितः प्रवरोऽसुरः ।	SV-01-07-058-041a
नरको नाम राजर्षिः पृथिव्यां सोऽभवन्नृपः ॥	SV-01-07-058-041c
विनाशनस्तु चन्द्रस्य य आख्यातो महासुरः ।	SV-01-07-058-042a
जानको नाम राजर्षिर् स बभूव महीपतिः ॥	SV-01-07-058-042c
अनायुषस्तु पुत्राणां चतुर्णां प्रवरोऽसुरः ।	SV-01-07-058-043a
विक्षरो नाम राजर्षिर् वसुमित्रोऽभवन्नृपः ॥	SV-01-07-058-043c
द्वितीयो विक्षरो यस्तु नराधिप महासुरः ।	SV-01-07-058-044a
वरस्सुराष्ट्राधिपतिर् विश्रुतस्सोऽभवन्नृपः ॥	SV-01-07-058-044c
प्रवीर इति विख्यातो यस्त्वासीदसुरोत्तमः ।	SV-01-07-058-045a
पौण्ड्रको मेरुसङ्काशो बभूव स नराधिपः ॥	SV-01-07-058-045c
वृत्र इत्यभिविख्यातो यस्तु राजन् महासुरः ।	SV-01-07-058-046a
मणिमान्नाम राजर्षिस् स बभूव नराधिपः ॥	SV-01-07-058-046c
क्रोधहन्तेति यस्तस्य बभूवावरजोऽसुरः ।	SV-01-07-058-047a
दण्ड इत्यभिविख्यातस् स बभूव नराधिपः ॥	SV-01-07-058-047c
क्रोधवर्धन इत्येव यस्त्वन्यः परिकीर्तितः ।	SV-01-07-058-048a
दण्डधार इति ख्यातस् सोऽभवन्मनुजेश्वरः ॥	SV-01-07-058-048c
कालेयास्तु ये पुत्रास् तेषामष्टौ नराधिपाः ।	SV-01-07-058-049a
जज्ञिरे राजशार्दूल शार्दूलसमविक्रमाः ॥	SV-01-07-058-049c
मागधेषु जयत्सेनश् श्रीमानासीत्स पार्थिवः ।	SV-01-07-058-050a
अष्टानां प्रवरस्तेषां कालेयानां महासुरः ॥	SV-01-07-058-050c
द्वितीयस्तु ततस्तेषां श्रीमान् हरिहयोपमः ।	SV-01-07-058-051a
अपराजित इत्येव स बभूव नराधिपः ॥	SV-01-07-058-051c
तृतीयस्तु महाराज महाबाहुर्महासुरः ।	SV-01-07-058-052a
निषादाधिपतिर्जज्ञे भुवि भीमपराक्रमः ॥	SV-01-07-058-052c
तेषामन्यतमो यस्तु चतुर्थः परिकीर्तितः ।	SV-01-07-058-053a
श्रेणिमानिति विख्यातः क्षितौ राजर्षिसत्तमः ॥	SV-01-07-058-053c
पञ्चमस्तु बभूवैषां प्रवरो यो महासुरः ।	SV-01-07-058-054a
महीजात इति ख्यातो बभूव हि परन्तपः ॥	SV-01-07-058-054c
षष्ठस्तु मतिमान्यो वै तेषामासीन्महासुरः ।	SV-01-07-058-055a
अभिरुप इति ख्यातः क्षितौ राजर्षिसत्तमः ॥	SV-01-07-058-055c
सप्तमस्तु बभूवैषां प्रवरो यो महासुरः ।	SV-01-07-058-056a
समुद्रसेनस्तु नृपः ख्यातो नाम्ना महाबलः ।	SV-01-07-058-056c
विश्रुतस्सागरान्तायां क्षितौ धर्मार्थतत्त्ववित् ॥	SV-01-07-058-056e
बृहन्नामाष्टमस्तेषां कालेयानां महासुरः ।	SV-01-07-058-057a
बभूव राजा धर्मात्मा सर्वभूतहिते रतः ॥	SV-01-07-058-057c
गणः क्रोधवशो नाम यस्तु राजन् प्रकीर्तितः ।	SV-01-07-058-058a
ततस्सञ्जज्ञिरे वीराः क्षिताविह नराधिपाः ॥	SV-01-07-058-058c
नन्दिकः कर्णवेष्टश्च सिद्धार्थः क्रीडकस्तथा ।	SV-01-07-058-059a
सुवीरश्च सुबाहुश्च महावीरोऽथ बाह्लिकः ॥	SV-01-07-058-059c
क्रोधो विचित्रः सुरसश् श्रीमान्नीलश्च भूमिपः ।	SV-01-07-058-060a
वीरधामा च कौरव्य भूरिवालश्च नामतः ॥	SV-01-07-058-060c
दन्तवक्त्रश्च नामासीद् दुर्जयश्चैव नामतः ।	SV-01-07-058-061a
रुक्मी च नरशार्दूल राजा च जनमेजयः ॥	SV-01-07-058-061c
आषाढो वायुवेगश्च भूरितेजास्तथैव च ।	SV-01-07-058-062a
एकलव्यस्सुमित्रश्च वासयानोऽथ गोमुखः ॥	SV-01-07-058-062c
करूशकाश्च राजानः क्षेमधूर्तिस्तथैव च ।	SV-01-07-058-063a
श्रुतायुर्धर्मपश्चैव बृहत्सेनस्तथैव च ॥	SV-01-07-058-063c
क्षेमोग्रतीर्थः कुहकः कलिङ्गेषु नराधिपः ।	SV-01-07-058-064a
मतिमांश्च मनुष्याणाम् ईश्वरश्चातिविक्रमः ॥	SV-01-07-058-064c
गणात्क्रोधवशादेव राजपूगः क्षिताविह ।	SV-01-07-058-065a
जातः पुरा महाराज महाकीर्तिर्महाबलः ॥	SV-01-07-058-065c
कालनेमिरिति ख्यातो योऽसावसुरसत्तमः ।	SV-01-07-058-066a
स कंस इति विख्यात उग्रसेनसुतो बली ॥	SV-01-07-058-066c
यस्त्वासीद्देवको नाम देवराजसमद्युतिः ।	SV-01-07-058-067a
स गन्धर्वपतिर्मुख्यः क्षितौ जज्ञे नराधिपः ॥	SV-01-07-058-067c
बृहस्पतेर्बृहत्कीर्तेिर् देवर्षेर्विद्धि भारत ।	SV-01-07-058-068a
अंशाद्द्रोणं समुत्पन्नं भारद्वाजमयोनिजम् ॥	SV-01-07-058-068c
धन्विनां नृपशार्दूल यस्स सर्वास्त्रवित्तमः ।	SV-01-07-058-069a
बृहत्कीर्तिर्महातेजास् स जज्ञे मनुजेष्विह ॥	SV-01-07-058-069c
धनुर्वेदे च वेदे च यं तं वेदविदो विदुः ।	SV-01-07-058-070a
वरिष्ठमिष्टकर्माणं द्रोणं स्वकुलवर्धनम् ॥	SV-01-07-058-070c
महादेवान्तकाभ्यां च कामात्क्रोधाच्च भारत ।	SV-01-07-058-071a
एकत्वमुपपद्यादौ जज्ञे वै मानुपेष्विह ॥	SV-01-07-058-071c
अश्वत्थामा महावीर्यश् शत्रुपक्षभयङ्करः ।	SV-01-07-058-072a
वीरः कमलपत्राक्षः क्षितावासीन्नराधिपः ॥	SV-01-07-058-072c
जज्ञिरे वसवस्त्वष्टौ गङ्गायां शन्तनोस्सुताः ।	SV-01-07-058-073a
वसिष्ठस्य च शापेन नियोगाद्वासवस्य च ॥	SV-01-07-058-073c
तेषामवरजो भीष्मः कुरूणामभयङ्करः ।	SV-01-07-058-074a
मतिमान्वेदविद्वांश्च सर्वभूतयङ्करः ॥	SV-01-07-058-074c
जामदग्न्येन रामेण सर्वाशस्त्रभृतां वरः ।	SV-01-07-058-075a
अयुध्यत महातेजा भार्गवेण महात्मना ॥	SV-01-07-058-075c
यस्तु राजन् कृपो नाम ब्रह्मर्षिरभवत्क्षितौ ।	SV-01-07-058-076a
रुद्राणां गणतो द्विद्धि सम्भूतममितौजसम् ॥	SV-01-07-058-076c
शकुनिर्नाम यस्त्वासीद् राजा लोके महारथः ।	SV-01-07-058-077a
द्वापरं विद्धि तं राजन् सम्भूतमरिमर्दनम् ॥	SV-01-07-058-077c
सात्यकिस्सत्यसन्धस्तु योऽसौ वृष्णिकुलोद्वहः ।	SV-01-07-058-078a
पक्षात्स जज्ञे मरुतां देवानामरिमर्दनः ॥	SV-01-07-058-078c
द्रुपदश्चापि राजर्षिस् तत एवाभवद्गणात् ।	SV-01-07-058-079a
मानुषे नृप लोकेऽस्मिन् सर्वशस्त्रभृतां वरः ॥	SV-01-07-058-079c
ततश्च कृतवर्माणं विद्धि राजन्मरुद्गणात् ।	SV-01-07-058-080a
जातमभ्यधिकर्माणं क्षत्रियर्षभसत्तमम् ॥	SV-01-07-058-080c
मरुतां तु गणाद्विद्धि स जज्ञे रिपुमर्दन।	SV-01-07-058-081a
विराटो नाम राजर्षिः परराष्ट्रविमर्दनः ॥	SV-01-07-058-081c 
अरिष्टायास्तु यः पुत्रो हंस इत्यभिविश्रुतः ।	SV-01-07-058-082a
स गन्धर्वपतिर्जज्ञे कुरुवंशविवर्धनः ॥	SV-01-07-058-082c
धृतराष्ट्र इति ख्यातः कृष्णद्वैपायनादपि ।	SV-01-07-058-083a
दीर्घबाहुर्महातेजाः प्रज्ञाचक्षुर्नराधिपः ॥	SV-01-07-058-083c
मातुर्दोषेणैव चर्षेर् अन्ध एव व्यजायत ॥	SV-01-07-058-084ac
धर्मात्तु सुमहाभागं पुत्रं पुत्रवतां वरम् ।	SV-01-07-058-085a
विदुरं विद्धि लोकेऽस्मिञ् जातं धर्मभृतां वर ॥	SV-01-07-058-085c
मरुतां तु गणाद्विद्धि सर्वशस्त्रभृतांवरः ।	SV-01-07-058-086a
पाण्डुर्जज्ञे महाभागस् तव पूर्वपितामहः ॥	SV-01-07-058-086c
कलेरंशात्तु सञ्जज्ञे भुवि दुर्योधनो नृपः ।	SV-01-07-058-087a
दुर्बद्धिर्दुर्मतिश्चैव कुरूणामयशस्करः ॥	SV-01-07-058-087c
जगतो यश्च सर्वस्य विद्वेषकरपूरुषः ।	SV-01-07-058-088a
यस्सर्वान् घातयामास पृथिव्यां पुरुषाधमः ।	SV-01-07-058-088c
येन युद्धं समुद्दिष्टं भूतान्तकरणं महत् ॥	SV-01-07-058-088e
पौलस्त्यभ्रातरस्सर्वे जज्ञिरे मनुजेष्विह ।	SV-01-07-058-089a
शतं दुःशासनादीनां सर्वेषां क्रूरकर्मणाम् ॥	SV-01-07-058-089c
दुर्मुखो दुःसहश्चैव ये चान्ये नानुकीर्तिताः ।	SV-01-07-058-090a
दुर्योधनसहायास्ते पौलस्त्या भरतर्षभ ॥	SV-01-07-058-090c
भीमसेनं च वातस्य देवराजस्य चार्जुनम् ।	SV-01-07-058-091a
अश्विनोस्तु तथैवांशौ रूपेणाप्रतिमौ भुवि ॥	SV-01-07-058-091c
नकुलं सहदेवं च सर्वभूतमनोहरौ ॥	SV-01-07-058-092ac
यस्सुवर्चा इति ख्यातस् सोमपुत्रः प्रतापवान् ।	SV-01-07-058-093a
अभिमन्युर्बृहत्कीर्तिर् अर्जुनस्य सुतोऽभवत् ॥	SV-01-07-058-093c
अग्नेरंशात्तु विद्धि त्वं धृष्टद्युम्नं महारथम् ।	SV-01-07-058-094a
शिखण्डिनमथो राजं स्त्रीपुंसं विद्धि गुह्यकम् ॥	SV-01-07-058-094c
द्रौपदेयास्तु ये पञ्च बभूवुर्भरतर्षभ ।	SV-01-07-058-095a
विश्वान् देवगणान्विद्धि तन्राजन् भरतर्षभ ॥	SV-01-07-058-095c
आमुक्तकवचः कर्णो यस्तु जज्ञे महारथः ।	SV-01-07-058-096a
दिवाकरस्य तं विद्धि देवर्षेरंशमुत्तमम् ॥	SV-01-07-058-096c
यस्तु नारायणो देवो देवदेवस्सनातनः ।	SV-01-07-058-097a
तस्यांशो मानुषेष्वासीद् वासुदेवः प्रतापवान् ॥	SV-01-07-058-097c
शेषस्यांशस्तु नागस्य बलदेवो महाबलः ।	SV-01-07-058-098a
सनत्कुमारं प्रद्युम्नं विद्धि राजन् महौजसम् ॥	SV-01-07-058-098c
एवमन्ये मनुष्येन्द्र बहवोंशा दिवौकसाम् ।	SV-01-07-058-099a
जज्ञिरे वसुदेवस्य कुले कुलविवर्धन ॥	SV-01-07-058-099c
गणस्त्वप्सरसां यो वै महाराज प्रकीर्तितः ।	SV-01-07-058-100a
तस्य भागः क्षितौ जज्ञे नियोगाद्वासवस्य च ॥	SV-01-07-058-100c
तानि षोडशदेवीनां सहस्राणि नराधिप ।	SV-01-07-058-101a
बभूवुर्मानुषे लोके नारायणपरिग्रहाः ॥	SV-01-07-058-101c
श्रियस्तु भागस्सञ्जज्ञे रत्यर्थं पृथिवीतले ।	SV-01-07-058-102a
द्रुपदस्य कुले जाता वेदिमध्यादनिन्दिता ॥	SV-01-07-058-102c
नातिह्रस्वा न महती नीलोत्पलसुगन्धिनी ।	SV-01-07-058-103a
पद्मायताक्षी सुश्रोणी स्वञ्चितायतमूर्धजा ॥	SV-01-07-058-103c
सर्वलक्षणसम्पन्ना वैदूर्यमणिसन्निभा ।	SV-01-07-058-104a
पञ्चानां पुरुषेन्द्राणां चित्तप्रमथनी रहः ॥	SV-01-07-058-104c
सिद्धिस्स्मृतिश्च ये देव्यौ पञ्चानां मातरौ तु ते ।	SV-01-07-058-105a
कुन्ती माद्री च जज्ञाते माद्री तु सुबलात्मजा ॥	SV-01-07-058-105c
इति देवासुराणां ते गन्धर्वाप्सरसां तथा ।	SV-01-07-058-106a
अंशावतरणं राजन् राक्षसानां च कीर्तितम् ॥	SV-01-07-058-106c
ये पृथिव्यां समुद्भूता राजानो युद्धदुर्मदाः ।	SV-01-07-058-107a
महात्मानां यदूनां च ये जाता विपुले कुले ॥	SV-01-07-058-107c
एते तु मुख्याः कथिता मया ते राजसत्तम ।	SV-01-07-058-108a
धन्यं यशस्यमायुष्यं पुण्यं च विजयावहम् ॥	SV-01-07-058-108c
इदमंशावतरणं श्रोतव्यमनसूयया ।	SV-01-07-058-109a
अंशावतरणं श्रुत्वा देवगन्धर्वरक्षसाम् ॥	SV-01-07-058-109c
प्रभवाप्ययवित् प्राज्ञो न कृच्छ्रेष्ववसीदति ॥ ॥	SV-01-07-058-110ac
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 059	
	
	
	
	
जनमेजयः-	SV-01-07-059-001
त्वत्तश्श्रुतमिदं सर्वं देवदानवरक्षसाम् ।	SV-01-07-059-001a
अंशावतरणं सम्यग् गन्धर्वाप्सरसां तथा ॥	SV-01-07-059-001c
इमं तु भूय इच्छामि कुरूणां वंशमादितः ।	SV-01-07-059-002a
कथ्यमानं त्वया ब्रह्मन् विप्रर्षिगणसन्निधौ ॥	SV-01-07-059-002c
वैशम्पायनः	SV-01-07-059-003
धर्मार्थकामसहितं राजर्षीणां प्रकीर्तितम् ।	SV-01-07-059-003a
पवित्रं कीर्त्यमानं मे निबोधेमं मनीषिणाम् ॥	SV-01-07-059-003c
प्रजापतेस्तु दक्षस्य मनोर्वैवस्वतस्य च ।	SV-01-07-059-004a
भरतस्य कुरोः पूरोराजमीढस्य चान्वये ॥	SV-01-07-059-004c
यादवानामिमं वंशं पौरवाणां च सर्वशः ।	SV-01-07-059-005a
तथैव भारतानां च पुण्यं स्वस्त्ययनं महत् ।	SV-01-07-059-005c
धन्यं यशस्यमायुष्यं कीर्तयिष्यामि तेऽनघ ॥	SV-01-07-059-005e
तेजोभिरुदितास्सर्वे महर्षिसमतेजसः ॥	SV-01-07-059-006ac
दश प्राचेतसः पुत्रास् सन्तः पूर्वजनास्स्मृताः ।	SV-01-07-059-007a
मूर्धजेनाग्निना ह्येते पूर्वं दग्धा महौजसः ॥	SV-01-07-059-007c
तेभ्यः प्रचेतसो जज्ञे दक्षो दक्षादिमाः प्रजाः ।	SV-01-07-059-008a
सम्भूताः पुरुषव्याघ्र स हि लोकपितामहः ॥	SV-01-07-059-008c
वैरिण्या सह सङ्गम्य दक्षः प्राचेतसो मुनिः ।	SV-01-07-059-009a
आत्मतुल्यानजनयत् सहस्रं संशितव्रतान् ॥	SV-01-07-059-009c
सहस्रसङ्ख्यान्सहितान् दक्षपुत्रांश्च नारदः ।	SV-01-07-059-010a
मोक्षमध्यापयामास येन स्युरजरामराः ॥	SV-01-07-059-010c
ततः पञ्चाशतं कन्याः पुत्रिकास्समजीजनत् ।	SV-01-07-059-011a
प्रजापतिः प्रजा दक्षः सिसृक्षुर्जनमेजय ॥	SV-01-07-059-011c
ददौ दश स धर्माय काश्यपाय त्रयोदश ।	SV-01-07-059-012a
कालस्य नयने युक्तास् सप्तविंशतिमिन्दवे ॥	SV-01-07-059-012c
त्रयोदशानां पत्नीनां या तु दाक्षायणी शुभा ।	SV-01-07-059-013a
मारीचः काश्यपस्त्वस्याम् अदित्यां समजीजनत् ॥	SV-01-07-059-013c
इन्द्रादीन् वीर्यसम्पन्नान् विवस्वन्तमथापि च ।	SV-01-07-059-014a
विवस्वतस्सुतो जज्ञे यमो वैवस्वतः प्रभुः ॥	SV-01-07-059-014c
मार्ताण्डस्य यमी चापि सुता राजन् व्यजायत ।	SV-01-07-059-015a
मार्तण्डस्य मनुर्धीमान् अजायत सुतः प्रभुः ॥	SV-01-07-059-015c
मनोर्वंशो मानवानां तथाऽयं प्रथितोऽभवत् ।	SV-01-07-059-016a
ब्रह्मक्षत्रादयस्तस्मान्मनोर्जातास्तु मानवाः ॥	SV-01-07-059-016c
ततोऽभवत्तदा राजन् ब्रह्म क्षत्रेण संहितम् ।	SV-01-07-059-017a
ब्राह्मणा मानवास्तेषां साङ्गं वेदमधारयन् ॥	SV-01-07-059-017c
वेनं त्रस्नुं नरिष्यन्तं नाभागेक्ष्वाकुमेव च ।	SV-01-07-059-018a
करूशमथ शय्यातिं तथैवात्राष्टमीमिलाम् ॥	SV-01-07-059-018c
पृषस्रं नवमं प्राहुः क्षत्रधर्मपरायणान् ।	SV-01-07-059-019a
तथैवारिष्टदशमान् मनोः पुत्रान्महाबलान् ।	SV-01-07-059-019c
पञ्चाशत्तु मनोः पुत्रास् तथैचान्येऽभवन्क्षितौ ॥	SV-01-07-059-019e
अन्योन्यभेदात्ते सर्वे विनेशुरिति नश्श्रुतम् ॥	SV-01-07-059-020ac
पुरूरवास्ततो विद्वान् इलायां समपद्यत ।	SV-01-07-059-021a
सैव तस्याभवन्माता पिता चेति हि नश्श्रुतम् ॥	SV-01-07-059-021c
अष्टादश सहस्राणि द्वीपानश्रन् पुरूरवाः ।	SV-01-07-059-022a
अमानुषैर्वृतान्सर्वान् उषसस्स महायशाः ॥	SV-01-07-059-022c
विप्रैस्स विग्रहं चक्रे वीर्योन्मत्तः पुरूरवाः ।	SV-01-07-059-023a
जहार च स विप्राणां रत्नान्युत्क्रोशतामपि ॥	SV-01-07-059-023c
सनत्कुमारस्तं राजन् ब्रह्मलोकादुपेत्य ह ।	SV-01-07-059-024a
अनुदर्शं ततश्चक्रे प्रत्यगृह्णान्न चाप्यसौ ।	SV-01-07-059-024c
ततस्स ऋषिभिः क्रुद्धः सद्यश्शप्तो ह्यनश्यत ॥	SV-01-07-059-024e
लोभान्वितो बलमदान्नष्टसंज्ञो नराधिपः ।	SV-01-07-059-025a
स च गन्धर्वलोकस्थ उर्वश्या सहितो विराट् ॥	SV-01-07-059-025c
आनिनाय क्रियार्थेऽग्निम् एकं वै येन च त्रिधा ॥	SV-01-07-059-026ac
षट् सुता जज्ञिरे चैलाद् आयुर्धीमान्नरस्तथा ।	SV-01-07-059-027a
ग्रहायुश्च शतायुश्च सुतायुश्चोर्वशीसुताः ॥	SV-01-07-059-027c
नहुषं वृद्धशर्माणम् अजरायुमनेनसम् ।	SV-01-07-059-028a
स्वर्भानवीसुतानेतान् आयोः पुत्रान्प्रचक्षते ॥	SV-01-07-059-028c
आयुषो नहुषः पुत्रो धीमान्  सत्यपराक्रमः ।	SV-01-07-059-029a
राज्यं शशास सुमहद् धर्मेण पृथिवीपतिः ॥	SV-01-07-059-029c
पितॄन्देवानृषीन्विप्रान् गन्धर्वोरगराक्षसान् ।	SV-01-07-059-030a
नहुषः पालयामास ब्रह्मक्षत्रमथो विशः ॥	SV-01-07-059-030c
स हत्वा शत्रुसङ्घातान् ऋषीन् करमदापयत् ।	SV-01-07-059-031a
पशुवच्चैव तान् पृष्ठे वाहयामास वीर्यवान् ।	SV-01-07-059-031c
कारयामास चेन्द्रत्वम् अभिभूय दिवौकसः ॥	SV-01-07-059-031e
तेजसा तपसा चैव विक्रमेणौजसा तथा ।	SV-01-07-059-032a
विश्लिष्टो नहुषश्शप्तस् सद्यो ह्यजगरोऽभवत् ॥	SV-01-07-059-032c
यतिं ययातिं संयातिम् आयातिं यातिमुद्धवम् ।	SV-01-07-059-033a
नहुषो जनयामास षट् सुतान् प्रियवासवः ॥	SV-01-07-059-033c
ययातिर्नाहुषस्सम्राड् आसीत्सत्यपराक्रमः ।	SV-01-07-059-034a
स पालयामास महीम् ईजे बहुविधैस्सवैः ॥	SV-01-07-059-034c
अतिशक्त्या पितॄनर्चन् देवांश्च प्रयतस्सदा ।	SV-01-07-059-035a
अन्वगृह्णात्प्रजास्सर्वा ययातिरपराजितः ॥	SV-01-07-059-035c
तस्य पुत्रा महेष्वासास् सर्वैस्समुदिता गुणैः ।	SV-01-07-059-036a
देवयान्यां महाराज शर्मिष्ठायां च जज्ञिरे ॥	SV-01-07-059-036c
देवयान्यां व्यजायेतां यदुस्तुर्वशुरेव च ।	SV-01-07-059-037a
द्रुह्युश्चानुश्च पूरुश्च शर्मिष्ठायां प्रजज्ञिरे ॥	SV-01-07-059-037c
स शाश्वतीस्समा राजन् प्रजा धर्मेण पालयत् ॥	SV-01-07-059-038ac
जरां गच्छन्महाघोरां नाहुषो रूपनाशिनीम् ।	SV-01-07-059-039a
जराभिदूषितः पुत्रान् राजा वचनमब्रवीत् ।	SV-01-07-059-039c
यदुं पूरुं तुर्वशुं च द्रुह्युं चानुं च भारत ॥	SV-01-07-059-039e
यौवनेनाचरन्कामान् युवा युवतिभिस्सह ।	SV-01-07-059-040a
विहर्तुमहमिच्छामि साह्यं कुरुत पुत्रकाः ॥	SV-01-07-059-040c
तं पुत्रो दैवयानेयः पूर्वजो यदुरब्रवीत् ।	SV-01-07-059-041a
किमत्र भवता कार्यम् अस्माभिर्यौवनेन च ॥	SV-01-07-059-041c
ययातिरब्रवीत्तं च जरा मे प्रतिगृह्यताम् ।	SV-01-07-059-042a
यौवनेन त्वदीयेन चरेयं विषयानहम् ॥	SV-01-07-059-042c
यजतो दीर्घसत्रैर्मे शापाच्चोशनसो मुनेः ।	SV-01-07-059-043a
कामार्थः परिहीनो वै तप्येऽहं तेन पुत्रकाः ॥	SV-01-07-059-043c
मामकेन शरीरेण राज्यमेकः प्रशास्तु वः ।	SV-01-07-059-044a
अहं त्वाभिनववयोयुक्तः काममवाप्नुयाम् ॥	SV-01-07-059-044c
न ते तस्य प्रत्यगृह्णन् यदुप्रभृतयो जराम् ।	SV-01-07-059-045a
तमब्रवीत्ततः पूरुः कनीयान्सत्यविक्रमः ॥	SV-01-07-059-045c
राजंश्चराभिनववया कामान्यौवनगोचरान् ।	SV-01-07-059-046a
अहं जरां समास्थाय राज्ये स्थास्यामि तेज्ञया ॥	SV-01-07-059-046c
एवमुक्तस्स राजर्षिस् तपोवीर्यसमाश्रयात् ।	SV-01-07-059-047a
सञ्चारयामास जरां तदा पुत्रे महात्मनि ॥	SV-01-07-059-047c
पौरवेणाथ वयसा राजा यौवनमास्थितः ।	SV-01-07-059-048a
यायातेनापि वयसा राज्यं पूरुरकारयत् ॥	SV-01-07-059-048c
ययातिरपि पत्नीभ्यां दीर्घकालं विहृत्य च ।	SV-01-07-059-049a
विश्वाच्या सहितो रेमे पुनश्चैत्ररथे वने ॥	SV-01-07-059-049c
नाध्यगच्छत्तदा तृप्तिं कामानां स महायशाः ।	SV-01-07-059-050a
अवेक्ष्य मनसा तथ्याम् इमां गाथां ततो जगौ ॥	SV-01-07-059-050c
न जातु कामः कामानाम् उपभोगेन शाम्यति ।	SV-01-07-059-051a
इविषा कृष्णवर्त्मेव भूय एवाभिवर्धते ॥	SV-01-07-059-051c
यत्पृथिव्यां व्रीहियवं हिरण्यं पशवस्स्त्रियः ।	SV-01-07-059-052a
नालमेकस्य तत्सर्वम् इति मत्वा शमं व्रजेत् ॥	SV-01-07-059-052c
यदा न कुरुते भावं सर्वभूतेषु पापकम् ।	SV-01-07-059-053a
कर्मणा मनसा वाचा ब्रह्म सम्पद्यते तदा ॥	SV-01-07-059-053c
न बिभेति यदा चायं यदा चास्मान्न बिभ्यति ।	SV-01-07-059-054a
यदा नेच्छति न द्वेष्टि ब्रह्म सम्पद्यते तदा ॥	SV-01-07-059-054c
इत्यवेक्ष्य महाराजः कामानां फल्गुतां नृप ॥	SV-01-07-059-055ac
ततो वर्षसहस्रान्ते ययातिरपराजितः ।	SV-01-07-059-056a
अतृप्त एव कामानां पूरुं पुत्रमुवाच ह ॥	SV-01-07-059-056c
त्वया दायादवानस्मि त्वं मे वंशकरस्सुतः ।	SV-01-07-059-057a
पौरवो़ऽयं वंश इति ख्यातिं लोके गमिष्यति ॥	SV-01-07-059-057c
ततस्स नृपशार्दूल पूरुं राज्येऽभिषिच्य च ।	SV-01-07-059-058a
कालेन महता पश्चात् कालधर्ममुपेयिवान् ॥ ॥	SV-01-07-059-058c
	
	
	
	
	
	
	
	
	
	
	
	
	
	
	
	
अध्यायः 060	
	
	
	
	
जनमेजयः-	SV-01-07-060-001
ययातिः पूर्वजोऽस्माकं दशमो यः प्रजापतेः ।	SV-01-07-060-001a
कथं स शुक्रतनयां लेभे परमदुर्लभाम् ॥	SV-01-07-060-001c
एतदिच्छाम्यहं श्रोतुं वदतो द्विजसत्तम ।	SV-01-07-060-002a
आनुपूर्व्येण ये चान्ये राजानो वंशधारिणः ॥	SV-01-07-060-002c
वैशम्पायनः-	SV-01-07-060-003
ययातिर्नाहुषो राजा देवराजसमः क्षितौ ।	SV-01-07-060-003a
तं शुक्रवृषपर्वाणौ वव्राते वरमुत्तमम् ॥	SV-01-07-060-003c
तत्तेऽहं सम्प्रवक्ष्यामि पृच्छते जनमेजय ।	SV-01-07-060-004a
देवयान्याश्च संयोगं ययातेर्नाहुषस्य च ॥	SV-01-07-060-004c
सुराणामसुराणां च भेदो वै समजायत ।	SV-01-07-060-005a
ऐश्वर्यं प्रति सङ्घर्षात् त्रैलोक्यस्य च कारणात् ॥	SV-01-07-060-005c
देवा दैत्यैर्योत्स्यमाना वव्रिरेऽङ्गिरसं मुनिम् ।	SV-01-07-060-006a
पौरोहित्येन राज्यार्थं काव्यमौशनसं परे ।	SV-01-07-060-006c
ब्राह्मणौ तावुभौ नित्यम् अन्योन्यस्पर्धिनौ भृशम् ॥	SV-01-07-060-006e
तत्र देवा निजघ्नुर्यान् दानवान् युधि सङ्गतान् ।	SV-01-07-060-007a
तान्पुनर्जीवयामास काव्यो विद्याबलाश्रयात् ॥	SV-01-07-060-007c
ततस्ते पुनरुत्थाय योधयाञ्चक्रिरे सुरान् ॥	SV-01-07-060-008ac
असुरास्तु निजघ्नुर्यान् सुरान्समरमूर्धनि ।	SV-01-07-060-009a
तान्नैवं जीवयामास बृहस्पतिरुदारधीः ॥	SV-01-07-060-009c
न हि वेद स तां विद्यां यां काव्यो वेत्ति वीर्यवान् ।	SV-01-07-060-010a
सञ्जीविनीं ततो देवा विषादमगमन् परम् ॥	SV-01-07-060-010c
ते देवास्तु भयोद्विग्नाः काव्यादुशनसात्तदा ।	SV-01-07-060-011a
ऊचुः कचमुपागम्य ज्येष्ठं पुत्रं बृहस्पतेः ।	SV-01-07-060-011c
भजमानान्भजस्वास्मान् कुरु साह्यमनुत्तमम् ॥	SV-01-07-060-011e
या वै विद्या निवसति ब्राह्मणेऽमिततेजसि ।	SV-01-07-060-012a
शुक्रे तामाहर क्षिप्रं भागभाङ्नो भविष्यसि ॥	SV-01-07-060-012c
वृषपर्वसमीपे तु शक्तो द्रष्टुं त्वया द्विजः ॥	SV-01-07-060-013ac
रक्षते दानवांस्तत्र न स रक्षत्यदानवान् ।	SV-01-07-060-014a
तमाराधयितुं शक्तो भवान्पूर्ववया मुनिः ॥	SV-01-07-060-014c
देवयानीमौशनसीं भक्त्याऽऽराधय सुव्रत ।	SV-01-07-060-015a
त्वमाराधयितुं शक्तो नान्यः कश्चन विद्यते ॥	SV-01-07-060-015c
शीलदाक्षिण्यमाधुर्यैर् आचारैश्च दमेन च ।	SV-01-07-060-016a
देवयान्यां हि तुष्टायां विद्यां तां प्राप्स्यसि ध्रुवम् ॥	SV-01-07-060-016c
तथेत्युक्त्वा कचः प्रायान्मुहूर्ते लघुमात्रके ।	SV-01-07-060-017a
तदा हि पूजितो देवैस् समीपं वृषपर्वणः ॥	SV-01-07-060-017c
स गत्वा त्वरितो राजन् देवैस्सम्प्रेषितः कचः ।	SV-01-07-060-018a
असुरेन्द्रपुरे शुक्रम् अभिवाद्येदमब्रवीत् ॥	SV-01-07-060-018c
ऋषेरङ्गिरसः पौत्रः पुत्रश्चाहं बृहस्पतेः ।	SV-01-07-060-019a
नाम्ना कच इति ख्यातं शिष्यं गृह्णात् मां भवान् ॥	SV-01-07-060-019c
ब्रह्मचर्यं चरिष्यामि त्वत्समीपे यदात्थ माम् ।	SV-01-07-060-020a
अनुमन्यस्व मां ब्रह्मन् सहस्रं परिवत्सरम् ॥	SV-01-07-060-020c
शुक्रः-	SV-01-07-060-021
कच स्वागतमद्याहम् अभिगृह्णामि ते वचः ।	SV-01-07-060-021a
अर्चयिष्येऽहमर्च्यं त्वाम् अर्चितोऽस्तु बृहस्पतिः ॥	SV-01-07-060-021c
वैशम्पायनः-	SV-01-07-060-022
कचस्तु तं तथेत्युक्त्वा प्रतिजग्राह तद्व्रतम् ।	SV-01-07-060-022a
आदिष्टं भृगुपुत्रेण शुक्रेणोशनसा स्वयम् ॥	SV-01-07-060-022c
व्रत तु व्रतकाले स यथोक्तं स ग्रहीतवान् ।	SV-01-07-060-023a
आराधयन्नुपाध्यायं देवयानीं च भारत ।	SV-01-07-060-023c
नित्यमाराधयिष्यंस्तां युवा यौवनगां मुनिः ॥	SV-01-07-060-023e
सम्प्रीणयन्देवयानीं कन्यां सम्प्राप्तयौवनाम् ।	SV-01-07-060-024a
पुष्पैः फलैः प्रेषणैश्च तोषयामास भार्गवीम् ॥	SV-01-07-060-024c
तत्सहस्रं गुरुगवां रक्षित्वा वन्यमाहरत् ।	SV-01-07-060-025a
गायन्नृत्यंश्च बहुशो देवयानीमतोषयत् ॥	SV-01-07-060-025c
देवयान्यपि तं विप्रं नियतव्रतचारिणम् ।	SV-01-07-060-026a
अनुगायमाना ललना रहः पर्यचरत्तथा ॥	SV-01-07-060-026c
गायकं चैव नृत्यन्तं दातारं प्रियवादिनम् ।	SV-01-07-060-027a
नार्यो नरं कामयन्ते रूपिणं स्रग्विणं तथा ॥	SV-01-07-060-027c
पञ्चवर्षशतान्येवं कचस्य चरतो व्रतम् ।	SV-01-07-060-028a
तत्रातीयुरथो बुद्ध्वा दानवास्तं ततः कचम् ॥	SV-01-07-060-028c
ततस्ते गास्तु रक्षन्तं दानवास्संशितव्रतम् ।	SV-01-07-060-029a
जघ्नुर्बृहस्पते रोषाद् विद्यारक्षार्थमेव च ॥	SV-01-07-060-029c
हत्वा सालावृकेभ्यस्तं प्रायच्छंस्तिलशः कृतम् ।	SV-01-07-060-030a
ततो गावो निवृत्तास्ता अगोपास्स्वं निवेशनम् ॥	SV-01-07-060-030c
सा दृष्ट्वा रहिता गास्तु कचेनाभ्यागता वनात् ।	SV-01-07-060-031a
उवाच वचनं काले देवयान्यथ भारत ॥	SV-01-07-060-031c
देवयानी-	SV-01-07-060-032
आहुतं चाग्निहोत्रं ते सूर्यश्चास्तं गतः प्रभो ।	SV-01-07-060-032a
अगोपाश्चागता गावः कचस्तात न दृश्यते ॥	SV-01-07-060-032c
व्यक्तं हतो मृतो वापि कचस्तात भविष्यति ।	SV-01-07-060-033a
तं विना न च जीवेयं कचं सत्यं ब्रवीमि ते ॥	SV-01-07-060-033c
शुक्रः-	SV-01-07-060-034
अमुमेहीति शब्देन कचं सञ्जीवयाम्यहम् ।	SV-01-07-060-034a
वैशम्पायनः	SV-01-07-060-034
ततस्सञ्जीविनीं विद्यां प्रयुज्य कचमाह्वयत् ॥	SV-01-07-060-034c
भित्त्वा भित्त्वा शरीराणि वृकाणां स विनिष्पतत् ॥	SV-01-07-060-035ac
आहूतः प्रादुरभवत् कचो हृष्टोऽथ विद्यया ।	SV-01-07-060-036a
हतोऽहमिति चाचष्ट पृष्टो भार्गवकन्यया ॥	SV-01-07-060-036c
कचः-	SV-01-07-060-037
समीत्पुष्पकुशादीनि काष्ठभारं च भामिनि ।	SV-01-07-060-037a
गृहीत्वा श्रमभारार्तो वटवृक्षं समाश्रितः ॥	SV-01-07-060-037c
गावश्च सहितास्सर्वा वृक्षच्छायामुपाश्रिताः ।	SV-01-07-060-038a
असुरास्तत्र मां दृष्ट्वा कस्त्वमित्यभ्यचोदयन् ॥	SV-01-07-060-038c
बृहस्पतिसुतश्चाहं कच इत्यभिविश्रुतः ।	SV-01-07-060-039a
इत्युक्तमात्रे मां जघ्नुश् शतशश्च समन्ततः ॥	SV-01-07-060-039c
दत्त्वा सालावृकेभ्यस्ते सुखं जग्मुस्स्वमालयं ।	SV-01-07-060-040a
आहूतो विद्यया भद्रे भार्गवेण महात्मना ।	SV-01-07-060-040c
त्वत्समीपमिहायातः कथञ्चिद्धृतजीवितः ॥	SV-01-07-060-040e
स पुनर्देवयान्योक्तः पुष्पाण्याहर मे द्विज ।	SV-01-07-060-041a
तथा सोऽपि गतः केचिद् दानवास्तं ददर्शिरे ॥	SV-01-07-060-041c
पुनस्तं बाधयित्वाऽऽशु समुद्रेऽम्भस्यमज्जयन् ।	SV-01-07-060-042a
गते पुनः कचे कन्या पित्रे तं संन्यवेदयत् ॥	SV-01-07-060-042c
विप्रेण पुनराहूतो विद्यया ब्राह्मणेन सः ।	SV-01-07-060-043a
पुनरागम्य तद्वृत्तं न्यवेदयत तत्तथा ॥	SV-01-07-060-043c
देवयानि पुनस्तं तु कदाचिद्वन्यमाहर ।	SV-01-07-060-044a
उक्तोऽगच्छद्वनं तत्र दद्दशुर्दानवाः पुनः ॥	SV-01-07-060-044c
ततस्तृतीये हत्वा तं दग्ध्वा पिष्ट्वा च चूर्णशः ।	SV-01-07-060-045a
प्रायच्छन् ब्राह्मणायैव सुरापायासुरास्तथा ॥	SV-01-07-060-045c
देवयानी शङ्कमाना दृष्ट्वा पितरमब्रवीत् ।	SV-01-07-060-046a
पुष्पाहारः प्रेषणकृत् कचस्तात न दृश्यते ॥	SV-01-07-060-046c
व्यक्तं हतो मृतो वापि कचस्तात महातपाः ॥	SV-01-07-060-047ac
शुक्रः-	SV-01-07-060-048
विद्ययोत्थाप्यमानोऽपि नाभ्येति करवाणि किम् ।	SV-01-07-060-048a
बृहस्पतेस्सुतः पुत्रि कचः प्रेतगतिं गतः ।	SV-01-07-060-048c
विद्यया जिवितो ह्येष नागतः करवाणि किम् ॥	SV-01-07-060-048e
तन्मा शुचो मा रुदो देवयानि न त्वादृशी मर्त्यमनुप्रशोचेत् ।	SV-01-07-060-049
सुराश्च विश्वे च जगच्च सर्वम् उपस्थितां वैकृतिमामनन्ति ॥	SV-01-07-060-049c
देवयानी-	SV-01-07-060-050
यस्याङ्गिरा वृद्धतमः पितामहो बृहस्पतिश्चापि पिता महर्षिः ।	SV-01-07-060-050a
ऋषेः पुत्रं तव शिष्यं कथं तु पितर्न शोचामि कथं न रुद्याम् ॥	SV-01-07-060-050c
स ब्रह्मचारी च तपोधनश्च  नित्योत्थितः कर्मसु चैव दक्षः ।	SV-01-07-060-051a
कचस्य मार्गं प्रतिपत्स्ये न भोक्ष्ये प्रियो हि मे तात कचोऽभिरूपः ॥	SV-01-07-060-051c
शुक्रः-	SV-01-07-060-052
असंशयं मामसुरा द्विषन्ति ये शिष्यं मेऽनागसं सूदयन्ति ॥	SV-01-07-060-052ac
अब्राह्मणं लोकमिच्छन्ति पापा रौद्रा यथा वा प्रस्तुतान्दानवैर्हि ।	SV-01-07-060-053a
अप्यस्य पापस्य भवेदिहान्तः कं ब्रह्महत्या न दहेद्धि तूर्णम् ॥	SV-01-07-060-053c
वैशम्पायनः-	SV-01-07-060-054
सञ्चोदितो देवयान्या महर्षिः पुनराह्वयत् ।	SV-01-07-060-054a
संरम्भेणैव काव्यो हि बृहस्पतिसुतं कचम् ॥	SV-01-07-060-054c
कचोऽपि राजन् स महानुभावो विद्याबलाल्लब्धमतिर्महात्मा ।	SV-01-07-060-055a
गुरोर्हितो विद्यया चोपहूतश् शनैर्वाक्यं जठरे व्याजहार ॥	SV-01-07-060-055c
कचः-	SV-01-07-060-056
प्रसीद भगवन्मह्यं कचोऽहमभिवादये ।	SV-01-07-060-056a
यथा बहुमतः पुत्रस् तथा मन्यतु मां भवान् ॥	SV-01-07-060-056c
वैशम्पायनः	SV-01-07-060-057
तमब्रवीत्केन पथोपनीतो ममोदरे तिष्ठसि ब्रूहि विप्र ।	SV-01-07-060-057a
अस्मिन्मुहूर्ते ह्यसुरान्विनाश्य गच्छामि देवानहमद्य विप्र ॥	SV-01-07-060-057c
कचः-	SV-01-07-060-058
तव प्रसादान्न जहाति मां स्मृतिः स्मरे च सर्वं यथावद्वेद्मि वृत्तम् ।	SV-01-07-060-058a
नत्वेवं तु स्यात्तपसो व्ययो मे ततः क्लेशं घोरमिमं सहामि ॥	SV-01-07-060-058c
असुरैस्सुरायां भवतोऽस्मि दत्तो हत्वा दग्ध्वा चूर्णयित्वा च काव्य ।	SV-01-07-060-059a
ब्राह्मीं मायामासुरी त्वद्य माया त्वयि स्थिते कथमेवातिवर्तेत् ॥	SV-01-07-060-059c
शुक्रः-	SV-01-07-060-060
किं ते प्रियं करवाण्यद्य वत्से वधेन मे जीवितं स्यात्कचस्य ।	SV-01-07-060-060a
नान्यत्र कुक्षेर्मम भेदाद्धिदृश्येत् कन्ये कचो मद्गतो देवयानि ॥	SV-01-07-060-060c
देवयानी-	SV-01-07-060-061
द्वौ मे शोकावग्निकल्पौ दहेतां कचस्य नाशस्तव चैवोपघातः ।	SV-01-07-060-061a
कचस्य नाशे मम शर्म नास्ति तवोपघाते जीवितुं नास्मि शक्ता ॥	SV-01-07-060-061c
शुक्रः-	SV-01-07-060-062
संसिद्धरूपोहि बृहस्पतेस्सुतस् स त्वां भक्तो भजते देवयानी ।	SV-01-07-060-062a
विद्यामिमां प्राप्नुहि जीविनीं त्वं न चेदिन्द्रः कचरूपी त्वमद्य ॥	SV-01-07-060-062c
न निवर्तेत्पुनर्जीवन् कश्चिदन्यो ममोदरात् ।	SV-01-07-060-063a
ब्राह्मणं वर्जयित्वैव तस्माद्विद्यामवाप्नुहि ॥	SV-01-07-060-063c
पुत्रो भूत्वा भावय भावितो माम् अस्मच्छरीरादुपनिष्क्रम्य तात ।	SV-01-07-060-064a
समीक्षेथा धर्मवतीमवेक्षां गुरोस्सकाशात्प्राप्य विद्यां सविद्यः ॥	SV-01-07-060-064c
वैशम्पायनः-	SV-01-07-060-065
गुरोस्सकाशात्समवाप्य विद्यां भित्त्वा पार्श्वं निर्विचक्राम विप्रः ।	SV-01-07-060-065a
कचोऽभिरूपो दक्षिणं ब्राह्मणस्य शुक्लात्यये पौर्णमास्यामिवेन्दुः ॥	SV-01-07-060-065c
दृष्ट्वा शयानं ब्रह्मणं ब्रह्मशशिम् उत्थापयामास मृतं कचोऽपि ।	SV-01-07-060-066a
विद्यां सिद्धां तामवाप्याभिवाद्य ततः कचस्तं गुरुमित्युवाच ॥	SV-01-07-060-066c
कचः	SV-01-07-060-067
यः श्रोत्रयोरमृतं सन्निषिञ्चेद् विद्यामविद्यस्य यथा मम त्वम् ।	SV-01-07-060-067a
तं मन्येऽहं पितरं मातरं च तस्मै न द्रुह्येत्कृतमस्य जानन् ॥	SV-01-07-060-067c
ऋतस्य दातारमनुत्तमस्य निधिं निधीनां चतुरन्वयानाम् ।	SV-01-07-060-068a
ये नाद्रियन्ते गुरुमर्चनीयं पापाँलोकांस्ते व्रजन्त्यप्रतिष्ठाः ॥	SV-01-07-060-068c
वैशम्पायनः-	SV-01-07-060-069
श्रृण्वस्तु भूतेष्विदमाह काव्यः समुत्थितो ब्रह्मशशिः पुराणः ।	SV-01-07-060-069a
सुरापानाद्वञ्चनां प्राप्य तीव्रां सञ्ज्ञानाशं च ययौ नृशंसम् ॥	SV-01-07-060-069c
दृष्ट्वा कचं चापि तथा सजीवितं पीत्वा सुरां सुरया मोहितस्सन् ।	SV-01-07-060-070a
समन्युरुत्थाय महानुभावस् तदोशना विप्रहितं चिकीर्षुः ।	SV-01-07-060-070c
काव्यस्स्वयं वाक्यमिदं जगाद सुरपानं वै प्रतिशङ्कमानः ॥	SV-01-07-060-070e
यो ब्राह्मणोऽद्यप्रभृतीह कश्चि-न्मोहात्सुरां पास्यति मन्दबुद्धिः ।	SV-01-07-060-071a
अपेतधर्मा ब्रह्महा चैव स स्यद् अस्मिँल्लोके गर्हितस्स्यात्परे च ॥	SV-01-07-060-071c
मया चैमां विप्रधर्मोक्तिसीमां मर्यादां वै स्थापितां सर्वलोके ।	SV-01-07-060-072a
सन्तो विप्राश्शुश्रुवांसो गुरूणां देवा लोकाश्चापशृण्वन्तु सर्वे ॥	SV-01-07-060-072c
इतीदमुक्त्वा स महानुभावस् तपोनिधीनां निधिरप्रमेयः ।	SV-01-07-060-073a
तान्दानवान्देवविमूढबुद्धीन् इदं समाहूय ततोऽभ्युवाच ॥	SV-01-07-060-073c
आचक्षे वो दानवा बालिशास्थ सिद्धः कचो यस्यति मत्सकाशे ।	SV-01-07-060-074a
सञ्जीविनीं प्राप्य विद्यां महार्थं तुल्यप्रभावो ब्राह्मणा ब्रह्मभूतः ॥	SV-01-07-060-074c
योऽकार्षीद्दुष्करं कर्म देवानां कारणात्कचः ।	SV-01-07-060-075a
न च किर्तिर्जरां गच्छेद् याज्ञीयश्च भविष्यति ॥	SV-01-07-060-075c
गुरोरुष्य सकाशे तु दश वर्षशतानि सः ।	SV-01-07-060-076a
अनुज्ञातः कचो गन्तुम् इयेष त्रिदशालयम् ॥ ॥	SV-01-07-060-076c
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 061	
	
	
वैशम्पायनः-	SV-01-07-061-001
समावृत्तव्रतं तं तु विसृष्टं गुरुणा कचम् ।	SV-01-07-061-001a
प्रस्थितं त्रिदशावासं देवयान्यब्रवीदिदम् ॥	SV-01-07-061-001c
ऋषेरङ्गिरसः पौत्र वृत्तेनाभिजनेन च ।	SV-01-07-061-002a
भ्राजसे विद्यया चैव तपसा च दमेन च ॥	SV-01-07-061-002c
ऋषिर्यथाङ्गिरा मान्यः पितुस्तव महातपाः ।	SV-01-07-061-003a
तथा मान्यश्च पूज्यश्च तव भूयो बृहस्पतिः ॥	SV-01-07-061-003c
एवं ज्ञात्वा विजानीहि यद्ब्रवीमि तपोधन ।	SV-01-07-061-004a
व्रतस्थे नियमोपेते यथा वर्ताम्यहं त्वयि ॥	SV-01-07-061-004c
स समावृत्तविद्यो मां भक्तां भजितुमर्हसि ।	SV-01-07-061-005a
गृहाण पाणिं विधिवन्मम मन्त्रपुरस्कृतम् ॥	SV-01-07-061-005c
कचः-	SV-01-07-061-006
पूज्यो मान्यश्च भगवान् यथा तव पिता मम ।	SV-01-07-061-006a
तथा त्वमनवद्याङ्गि पूजनीयतमा मम ॥	SV-01-07-061-006c
आत्मप्राणैः प्रियतमा भार्गवस्य शुचिस्मिते ।	SV-01-07-061-007a
त्वं भत्रे धर्मतः पूज्या गुरुपुत्री मता मम ॥	SV-01-07-061-007c
गुरोर्गरीयसी विद्या तस्माद्गुरुतरा मम । SV-01-07-061-008c	SV-01-07-061-008a
यथा मम गुरुर्नित्यं मान्यश्शुक्रः पिता तव ।	SV-01-07-061-009a
देवयानि तथा त्वं हि नैवं वक्तुमिहार्हसि ॥	SV-01-07-061-009c
देवयानी-	SV-01-07-061-010
गुरुपुत्रस्य पुत्रो हि ननु त्वमसि मे पितुः ।	SV-01-07-061-010a
तस्मान्मान्यश्च पूज्यश्च ममापि त्वं द्विजोत्तम ॥	SV-01-07-061-010c
असुरैर्हन्यमाने च कच त्वयि पुनःपुनः ।	SV-01-07-061-011a
तदाप्रभृति या प्रीतिस् तां त्वं मा विस्मरस्व मे ॥	SV-01-07-061-011c
सौहृदेनानुरक्तां च भक्तां भजितुमर्हसि ।	SV-01-07-061-012a
न मामर्हसि धर्मज्ञ त्यक्तुं भक्तामनाथवत् ॥	SV-01-07-061-012c
कचः-	SV-01-07-061-013
अनियोज्ये नियोक्तुं मां देवयानि न चार्हसि ।	SV-01-07-061-013a
प्रसीद मह्यं सुभ्रु त्वं गुरोर्गुरुतरा शुभे ॥	SV-01-07-061-013c
यत्रोषितं विशालाक्षि त्वया चन्द्रनिभानने ।	SV-01-07-061-014a
तत्राहमुषितो भद्रे कुक्षौ काव्यस्य भामिनि ॥	SV-01-07-061-014c
मम त्वं भगिनी भद्रे भैवं वोचश्शुभानने ।	SV-01-07-061-015a
सुखमस्म्युषितो भद्रे न मन्युर्विद्यते मम ॥	SV-01-07-061-015c
आपृच्छे त्वां गमिष्यामि शिवमाशंस मे पथि ।	SV-01-07-061-016a
अविरोधेन धर्मस्य स्मर्तव्योऽहं कथान्तरे ।	SV-01-07-061-016c
अप्रमत्तोत्थिता नित्यम् आराधय गुरुं मम ॥	SV-01-07-061-016e
देवयानी-	SV-01-07-061-017
धर्मकार्ये तु युज्जाना कन्या सम्प्राप्तयौवना ।	SV-01-07-061-017a
धर्ममेव प्रयुञ्जाना प्रत्याख्याता त्वयानघ ॥	SV-01-07-061-017c
तस्मात् कच न ते विद्या सिद्धिमेषा गमिष्यति ॥	SV-01-07-061-018ac
कचः-	SV-01-07-061-019
गुरुपुत्रीति कृत्वाऽहं प्रत्याचक्षे न दोषतः ।	SV-01-07-061-019a
गुरुणा चाननुज्ञातो धर्मतः प्रब्रवीम्यहम् ॥	SV-01-07-061-019c
आर्षं धर्मं ब्रुवाणोऽहं देवयानि यथा त्वया ।	SV-01-07-061-020a
शप्तोऽस्म्यनर्हश्शापस्य कामतोऽस्मि न धर्मतः ॥	SV-01-07-061-020c
तस्माद्भवत्या यः कामो न तथा स भविष्यति ।	SV-01-07-061-021a
ऋषिपुत्रो न ते कश्चिद् द्विजः पाणिं ग्रहीष्यति ॥	SV-01-07-061-021c
फलिष्यति च वै विद्या नेति यच्चात्थ मामिह ।	SV-01-07-061-022a
अध्यापयिष्यामि तु यं तस्य विद्या फलिष्यति ॥	SV-01-07-061-022c
वैशम्पायनः-	SV-01-07-061-023
एवमुक्त्वा द्विजश्रेष्ठो देवयानीं कचस्तदा ।	SV-01-07-061-023a
त्रिदशेशालयं शीघ्रं जगाम द्विजसत्तमः ॥	SV-01-07-061-023c
तमागतमभिप्रेत्य देवा इन्द्रपुरोगमाः ।	SV-01-07-061-024a
बार्हस्पत्यं सभाज्येदं कचमाहुर्मुदान्विताः ॥	SV-01-07-061-024c
देवाः-	SV-01-07-061-025
यत्त्वमस्मद्धितं कर्म कृतवान् परमाद्भुतम् ।	SV-01-07-061-025a
न ते यशो जरां गन्ता भागभाक्त्वं भविष्यसि ॥ ॥	SV-01-07-061-025c
	
	
	
	
	
	
	
	
	
	
	
	
	
	
	
	
	
	
	
	
अध्यायः 072	
	
	
	
वैशम्पायनः-	SV-01-07-062-001
कृतविद्ये कचे प्राप्ते हृष्टरूपा दिवौकसः ।	SV-01-07-062-001a
कचादधीत्य तां विद्यां कृतार्था भरतर्षभ ॥	SV-01-07-062-001c
ततो देवस्समागम्य शतक्रतुमथाब्रुवन् ।	SV-01-07-062-002a
कालस्ते विक्रमस्यायं यथा श्रेष्ठो भविष्यसि ॥	SV-01-07-062-002c
एवमुक्तस्तु भगवान् सह तैस्त्रिदिवेश्वरः ।	SV-01-07-062-003a
तथेत्युक्त्वापचक्राम सोऽपश्यत वने स्त्रियः ॥	SV-01-07-062-003c
क्रीडन्तीनां तु कन्यानाम् आरामे नन्दनोपमे ।	SV-01-07-062-004a
वायुभूतस्स वस्त्राणि सर्वाण्येव व्यमिश्रयत् ॥	SV-01-07-062-004c
ततो जलात्समुत्तीर्य कन्यास्तास्सहितास्तदा ।	SV-01-07-062-005a
वस्त्राणि जगृहुस्तानि यथाऽऽसन्नान्यनेकशः ॥	SV-01-07-062-005c
तत्र वासो देवयान्याश् शर्मिष्ठा जगृहे तदा ।	SV-01-07-062-006a
मतिभ्रमादजानन्ती दुहिता वृषपर्वणः ॥	SV-01-07-062-006c
ततस्तयोर्मिथस्तत्र विरोधस्समजायत ।	SV-01-07-062-007a
देवयान्याश्च राजेन्द्र शर्मिष्ठायाश्च तत्कृते ॥	SV-01-07-062-007c
देवयानी-	SV-01-07-062-008
कस्माद्गृह्णासि मे वस्त्रं शिष्यभूता ममासुरि ।	SV-01-07-062-008a
सम्मताचारहीनाया न ते श्रेयो भविष्यति ॥	SV-01-07-062-008c
शर्मिष्ठा-	SV-01-07-062-009
आसीनं च शयानं च पिता ते पितरं मम ।	SV-01-07-062-009a
स्तौति वन्दति चाभीक्ष्णं नीचैस्स्थित्वा विनीतवत् ॥	SV-01-07-062-009c
स्तुवतो दुहिता त्वं वै याचतः प्रतिगृह्णतः ।	SV-01-07-062-010a
सुताहं स्तूयमानस्य ददतोऽप्रतिगृह्णतः ॥	SV-01-07-062-010c
आधून्वस्व विधून्वस्व द्रुह्य कुप्य च या किल ।	SV-01-07-062-011a
अनायुधा सायुधाया रिक्ता क्षुभ्यसि भिक्षुकि ॥	SV-01-07-062-011c
लप्स्यसे प्रतियोद्धारं न च त्वां गणयाम्यहम् ।	SV-01-07-062-012a
प्रतिकूलं वदसि चेद् इतःप्रभृति याचकि ।	SV-01-07-062-012c
आकृष्य मम दासीभिः प्रस्थाप्यसि बहिर्बहिः ॥	SV-01-07-062-012e
वैशम्पायनः-	SV-01-07-062-013
तां मूर्च्छितां देवयानीं हत्वा हृत्वा च वाससी ।	SV-01-07-062-013a
शर्मिष्ठा प्राक्षिपत् कूपे ततस्स्वपुरमाविशत् ॥	SV-01-07-062-013c
हतेयमिति विज्ञाय शर्मिष्ठा पापनिश्चया ।	SV-01-07-062-014a
अनवेक्ष्य ययौ वेश्म क्रोधवेगपरायणा ॥	SV-01-07-062-014c
प्रविश्य स्वगृहं स्वस्था धर्ममासुरमास्थिता ॥	SV-01-07-062-015ac
अथ तं देशमागच्छद् ययातिर्नहुषात्मजः ।	SV-01-07-062-016a
श्रान्तयुग्यहश्श्रीमान् मृगलिप्सुः पिपासितः ॥	SV-01-07-062-016c
स नाहुषः प्रेक्षमाण उदपानं गतोदकम् ।	SV-01-07-062-017a
ददर्श कन्यां रूपेण दीप्तामग्निशिखामिव ॥	SV-01-07-062-017c
तां दृष्ट्वा रूपसम्पन्नां सर्वालङ्कारभूषिताम् ।	SV-01-07-062-018a
सर्वलक्षणसम्पन्नाम् अपृच्छत्स नराधिपः ॥	SV-01-07-062-018c
तामपृच्छत्स दृष्ट्वैव कन्याममरवर्चसम् ।	SV-01-07-062-019a
सान्त्वयित्वा नृपश्रेष्ठ उवाच परवल्गुना ॥	SV-01-07-062-019c
ययातिः-	SV-01-07-062-020
का त्वं ताम्रनखा श्यामा सुमृष्टमणिकुण्डला ।	SV-01-07-062-020a
दीर्घं ध्यायसि चात्यर्थं कस्माच्छ्वसिषि चातुरा ॥	SV-01-07-062-020c
कथं च पतिताह्यस्मिन् कूपे वीरुत्तृणावृते ।	SV-01-07-062-021a
शुभे सुता वै कस्य त्वं वद सर्वं सुमध्यमे ॥	SV-01-07-062-021c
देवयानी-	SV-01-07-062-022
यो देवैर्निहतान् दैत्यान् उत्थापयति विद्यया ।	SV-01-07-062-022a
तस्य शुक्रस्य कन्याऽहम् इदमासादितं मया ॥	SV-01-07-062-022c
पृच्छसे मां कस्त्वमसि रूपवीर्यबलान्वितः ।	SV-01-07-062-023a
ब्रूह्यत्रागमनं किं वा श्रोतुमिच्छामि तत्तवतः ॥	SV-01-07-062-023c
ययातिः-	SV-01-07-062-024
अहं ययातिर्नाहुषश् श्रान्तोऽद्य मृगलिप्सया ।	SV-01-07-062-024a
कूपे तृणावृते भद्रे दृष्टवानस्मि त्वामिह ॥	SV-01-07-062-024c
देवयानी-	SV-01-07-062-025
एष मे दक्षिणो राजन् पाणिस्ताम्रनखाङ्गुलिः ।	SV-01-07-062-025a
समुद्धर गृहीत्वा तं कुलीनस्त्वं हि मे मतः ॥	SV-01-07-062-025c
भूयोऽपि त्वामुपागम्य वीर्यवन्तं मनस्विनम् ।	SV-01-07-062-026a
अस्मान्मां संशयाद्राजन् मोक्षयाशु विशांपते ॥	SV-01-07-062-026c
वैशम्पायनः-	SV-01-07-062-027
स्त्री चैषा ब्राह्मणी चेति विज्ञायैनां स नाहुषः ।	SV-01-07-062-027a
गृहीत्वा दक्षिणं पाणिम् उज्जहार ततोऽवटात् ॥	SV-01-07-062-027c
उद्धृत्य चैनां तरसा तस्मात्कूपान्नराधिपः ।	SV-01-07-062-028a
गच्छ भद्रे यथाकामं न भयं विद्यते तव ॥	SV-01-07-062-028c
इत्युच्यमाना नृपतिं देवयानी तमुत्तरम् ।	SV-01-07-062-029a
उवाच मां त्वमादाय गच्छ शीघ्रं प्रियो हि मे ।	SV-01-07-062-029c
गृहीताहं त्वया पाणौ तस्माद्भर्ता भविष्यसि ॥	SV-01-07-062-029e
इत्येवमुक्तो नृपतिर् आह क्षत्रकुलोद्भवः ।	SV-01-07-062-030a
त्वं भद्रे ब्राह्मणी तस्मान्मया नार्हसि सङ्गमम् ॥	SV-01-07-062-030c
सर्वलोकगुरुः काव्यस् त्वं तस्य दुहिताऽसि वै ।	SV-01-07-062-031a
तस्मादपि भयं मेऽद्य तस्मात्कल्याणि नार्हसि ॥	SV-01-07-062-031c
देवयानी-	SV-01-07-062-032
यदि मद्वचनादद्य मां नेच्छसि नराधिप ।	SV-01-07-062-032a
त्वामेव वरये पित्रा पश्चाज्ज्ञास्यसि गच्छसि ॥	SV-01-07-062-032c
वैशम्पायनः-	SV-01-07-062-033
आमन्त्रयित्वा सुश्रोणीं ययातिस्स्वपुरं ययौ ॥	SV-01-07-062-033ac
नृपे तु गतमात्रे सा देवयानी शुचिस्मिता ।	SV-01-07-062-034a
क्वचिदार्ता च रुदती वृक्षमाश्रित्य तिष्ठति ॥	SV-01-07-062-034c
चिरायितायां दुहितरि भगवानाह भार्गवः ।	SV-01-07-062-035a
धात्रि त्वमानय क्षिप्रं देवयानीं शुचिस्मिताम् ।	SV-01-07-062-035c
इत्युक्तमात्रे सा धात्री त्वरिता ह्वियितुं गता ॥	SV-01-07-062-035e
यत्र यत्र सखीभिस्सा गता पदममार्गत ।	SV-01-07-062-036a
सा ददर्श तथा दीनां श्रमार्तां रुदतीं स्थिताम् ॥	SV-01-07-062-036c
धात्री-	SV-01-07-062-037
वृत्तं ते किमिदं भद्रे शीघ्रं वद पिताऽऽह्वयत् ।	SV-01-07-062-037a
धात्रीमाह समाहूय शर्मिष्ठा वृजिनं कृतम् ॥	SV-01-07-062-037c
देवयानी-	SV-01-07-062-038
त्वरितं चूर्णिके गच्छ सर्वमाचक्ष्व मे पितुः ।	SV-01-07-062-038a
नहीदानीं प्रवेक्ष्यामि नगरं वृषपर्वणः ॥	SV-01-07-062-038c
वैशम्पायनः-	SV-01-07-062-039
त्वरितं चूर्णिका गत्वा प्रविवेश पुरोत्तमम् ।	SV-01-07-062-039a
द्विजप्रवरमासाद्य वचनं चेदमब्रवीत् ॥	SV-01-07-062-039c
आचचक्षे महाप्राज्ञं देवयानीं वने हताम् ।	SV-01-07-062-040a
शर्मिष्ठया महाभाग दुहित्रा वृषपर्वणः ॥	SV-01-07-062-040c
श्रुत्वा दुहितरं काव्यो हतां शर्मिष्ठया ततः ।	SV-01-07-062-041a
त्वरमाणोऽनु मार्गान् स निश्चक्राम पुरोत्तमात् ॥	SV-01-07-062-041c
सोऽनुगत्वा पदं दुःखन्मार्गमाणस्सुतां वने ॥	SV-01-07-062-042ac
दृष्ट्वा दुहितरं काव्यो देवयानीं तदा वने ।	SV-01-07-062-043a
बाहुभ्यां सम्परिष्वज्य दुःखितो वाक्यमब्रवीत् ॥	SV-01-07-062-043c
आत्मदोषैर्हि गच्छन्ति सर्वे दुःखसुखे जनाः ।	SV-01-07-062-044a
पुरा दुश्चरितं मन्ये तस्मात्ते निष्कृतिः कृता ।	SV-01-07-062-044c
देवयानी-	SV-01-07-062-044
दुष्कृतिर्वास्तु वा मास्तु शृणुष्वावहितो मुने ॥	SV-01-07-062-044e
शर्मिष्ठया यद्दुरुक्तं दुहित्रा वृषपर्वणः ।	SV-01-07-062-045a
सत्यं किलैतत् स्तोता त्वं दैत्यानामसि गायकः ॥	SV-01-07-062-045c
एवं मामाह शर्मिष्ठा शिष्या तव महामुने ॥	SV-01-07-062-046ac
एवं हि मे कथयति शर्मिष्टा वार्षपर्वणी ।	SV-01-07-062-047a
वचनं तीक्ष्णपरुषं क्रोधरक्तेक्षणं भृशम् ॥	SV-01-07-062-047c
स्तुवतो दुहिताऽसि त्वं याचतः प्रतिगृह्णतः ।	SV-01-07-062-048a
सुताहं स्तूयमानस्य ददतोऽप्रतिगृह्णतः ॥	SV-01-07-062-048c
इति मामाह शर्मिष्ठा दुहिता वृषपर्वणः ।	SV-01-07-062-049a
क्रोधसंरक्तनयना दर्पपूर्णानन ततः ॥	SV-01-07-062-049c
यद्यहं स्तुवतस्तात दुहिता प्रतिगृह्णतः ।	SV-01-07-062-050a
प्रह्लादयिष्ये शर्मिष्ठाम् इत्युक्ता हि सखी मया ॥	SV-01-07-062-050c
उक्ताप्येवं भृशं क्रुद्धा मां गृह्य विजने वने ।	SV-01-07-062-051a
कूपे प्रक्षेपयामास प्रक्षिप्यैव गृहं ययौ ॥	SV-01-07-062-051c
शुक्रः-	SV-01-07-062-052
स्तुवतो दुहिता न त्वं वन्दिनः प्रतिगृह्णतः ।	SV-01-07-062-052a
अस्तोतुस्स्तूयमानस्य दुहिता देवयान्यसि ॥	SV-01-07-062-052c
वृषपर्वा च तद्वेद शक्रो राजा च नाहुषः ।	SV-01-07-062-053a
अचिन्त्यं ब्रह्म निर्द्वन्द्वम् ऐश्वर्यं हि फलं मम ॥	SV-01-07-062-053c
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 063	
	
	
	
	
शुक्रः-	SV-01-07-063-001
मम विद्या हि निर्द्वन्द्वा ऐश्वर्यं हि फलं मम । SV-01-07-063-001c	SV-01-07-063-001a
यो वै  परेषामाक्रोशान् अतिवादांस्तितिक्षते ।	SV-01-07-063-002a
देवयानि विजानीहि तेन सर्वमिदं जितम् ॥	SV-01-07-063-002c
यस्समुत्पतितं क्रोधं निगृह्णाति भयादिव ।	SV-01-07-063-003a
स यन्तेत्युच्यते सद्भिर् हयो रश्मिषु लम्बते ॥	SV-01-07-063-003c
यस्समुत्पतितं क्रोधम् अक्रोधेन व्यपास्यति ।	SV-01-07-063-004a
यथोरगस्त्वचं जीर्णां स वै पुरुष उच्यते ॥	SV-01-07-063-004c
यो वै मन्युं धारयते अपवादांस्तितिक्षते ।	SV-01-07-063-005a
यश्च तप्तो न तपति दृढं सोऽर्थस्य भाजनम् ॥	SV-01-07-063-005c
योयजेताश्वमेधेन मासि मासि शतं समाः ।	SV-01-07-063-006a
तस्मादक्रोधनश्श्रेष्ठः कामक्रोधौ न पूजितौ ॥	SV-01-07-063-006c
क्रुद्धस्य निष्फलान्येव दानयज्ञतपांसि च  ।	SV-01-07-063-007a
तस्मादक्रोधने यज्ञतपोदानं महाफलम् ॥	SV-01-07-063-007c
न पूतो न तपस्वी च न यज्वा न च कर्मवित् ।	SV-01-07-063-008a
क्रोधस्य यो वशं गच्छेत् तस्य लोकद्वयं न च ॥	SV-01-07-063-008c
पुत्रभृत्यसुहृन्मित्रभार्या धर्मश्च सत्यता ।	SV-01-07-063-009a
तस्यैतान्यपयास्यन्ति क्रोधशीलस्य निश्चितम् ॥	SV-01-07-063-009c
यं कुमाराः कुमार्यश्च वैरं कुर्युस्स्त्रियोऽपि वा ।	SV-01-07-063-010a
स तैर्वैरं न कुर्वीत न विद्यात्तस्य तदा बलम् ॥	SV-01-07-063-010c
देवयानी-	SV-01-07-063-011
वेदाहं तात बालाऽपि धर्माणां यद्यदन्तरम् ।	SV-01-07-063-011a
आक्रोशे चातिवादे च बुध्येऽहं गुरुलाघवम् ॥	SV-01-07-063-011c
अतिप्रवृद्धरोषस्य धर्ममुत्सृज्य तत्त्वतः ।	SV-01-07-063-012a
शिष्यस्याशिष्यवृत्तेर्हि न क्षन्तव्यं बुभूषया ॥	SV-01-07-063-012c
शिष्ये चाचार्यवृत्तिं हि विसृज्य विफथं गते ।	SV-01-07-063-013a
तस्मात्सङ्कीर्णवृत्तेषु वासो मम न रोचते ॥	SV-01-07-063-013c
दह्यमानास्सुतीव्रेण नीचाः परयशोऽग्निना ।	SV-01-07-063-014a
अशक्तास्तद्गतिं गन्तुं ततो निन्दां प्रकुर्वते ॥	SV-01-07-063-014c
पुमांसं येऽभिनिन्दन्ति वृत्तेनाभिजनेन वा ।	SV-01-07-063-015a
न तेषु निवसेत्प्राज्ञश् श्रेयोऽर्थी पापबुद्धिषु ॥	SV-01-07-063-015c
ये त्वेनमभिनन्दन्ति वृत्तेनाभिजनेन वा ।	SV-01-07-063-016a
तेषु साधुषु वस्तव्यं स वासः श्रेष्ठ उच्यते ॥	SV-01-07-063-016c
सुयन्त्रितावरा नित्यं विहीनाश्च धनैर्नराः ।	SV-01-07-063-017a
दुर्वृत्ताः पापकर्माणश् चण्डाला धनिनोऽपि वा ॥	SV-01-07-063-017c
न हि जात्या हि चण्डालास् स्वकर्मविहितैर्विना ।	SV-01-07-063-018a
धनाभिजनविद्यासु सक्ताश्चण्डालधर्मिणः ॥	SV-01-07-063-018c
अकारणाद्ये द्विष्यन्ति परिवादं वदन्ति च ।	SV-01-07-063-019a
न तत्रास्य निवासोऽस्ति पाप्मभिः पापतां व्रजेत् ॥	SV-01-07-063-019c
सुकृते दुष्कृते वाऽपि यत्र सज्जति यो नरः ।	SV-01-07-063-020a
ध्रुवं रतिर्भवेत्तत्र तस्माद्द्वेषं न रोचयेत् ॥	SV-01-07-063-020c
वाचा दुरुक्तं ततोह दुहित्रा र्वृषपर्वणः ।	SV-01-07-063-021a
नातो दुःखतरं मन्ये त्रिषु लोकेष्वपि ध्रुवम् ॥	SV-01-07-063-021c
निस्संशयो विशेषेण पुरुषं मर्मकृन्तनम् ।	SV-01-07-063-022a
सुहृन्मित्रजनास्तेषु सौहृदं न च कुर्वते ॥	SV-01-07-063-022c
यस्सपत्ने श्रियं दीप्तां हीनश्रीः पर्युपासते ।	SV-01-07-063-023a
अवमानमवाप्नोति शनैर्नीचेषु सङ्गतः ॥	SV-01-07-063-023c
वाक्सायका वदनान्निष्पतन्ति यैराहतश्शोचति रात्र्यहानि ।	SV-01-07-063-024a
शनैर्दुःखं शस्त्रविषाग्निजातं तान्पण्डितो नावसृजेत्परेषु ॥	SV-01-07-063-024c
संरोहित शरैर्विद्धं वनं परशुना हतम् ।	SV-01-07-063-025a
वाचा दुरुक्तं बीभत्सं न संरोहति वाक्क्षतम् ॥ ॥	SV-01-07-063-025c
	
	
	
	
	
	
	
	
	
	
	
	
	
	
	
	
	
	
अध्यायः 074	
	
	
	
वैशम्पायनः-	SV-01-07-064-001
ततः काव्यो गुरुश्रेष्ठस् समन्युरुपगम्य च ।	SV-01-07-064-001a
प्रविश्यन्तः पुरं शुक्रो वन्दितो वृषपर्वणा ।	SV-01-07-064-001c
वृषपर्वाणमासीनम् इत्युवाचाविचारयन् ॥	SV-01-07-064-001e
अधर्मश्चरितो राजन् सद्यः फलति गौरिव ।	SV-01-07-064-002a
पुत्रेषु वा नप्तृषु वा न चेदात्मनि पश्यति ॥	SV-01-07-064-002c
फलतीवेत्येब्रवं पापं गुरुभुक्तमिवोदरे ।	SV-01-07-064-003a
अधीयानं हितं राजन् क्षमावन्तं जितेन्द्रियम् ॥	SV-01-07-064-003c
यदघातयथा विप्रं कचमाङ्गिरसं तदा ।	SV-01-07-064-004a
अपापशीलं धर्मज्ञं शुश्रूषुं मद्गृहोषितम् ॥	SV-01-07-064-004c
शर्मिष्ठया देवयानी क्रूरमुक्ता बहु प्रभो ।	SV-01-07-064-005a
विप्रकृत्य च संरम्भात् कूपे क्षिप्ता मनस्विनी ॥	SV-01-07-064-005c
सा न कल्पेत वासाय तया वा रहितः कथम् ।	SV-01-07-064-006a
वसेयमिह तस्मात्ते त्यजामि विषयं नृप ॥	SV-01-07-064-006c
वृषपर्वन्निबोधेदं त्यक्ष्यामि त्वां सबान्धवम्  ।	SV-01-07-064-007a
मा शोचीर्वृषपर्वंस्त्वं मा रुधस्त्वं विशांपते ॥	SV-01-07-064-007c
स्थातुं ते विषये राजन् न शक्ष्यामि तया विना ।	SV-01-07-064-008a
तस्या गतिर्गतिर्मह्यं प्रियमस्याः प्रियं मम ॥	SV-01-07-064-008c
वृषपर्वा-	SV-01-07-064-009
यदि ब्रह्मन् घातयामि यदि वा क्रोशयाम्यहम् ।	SV-01-07-064-009a
शर्मिष्ठया देवयानीं तेन गच्छाम्यसद्गतिम् ॥	SV-01-07-064-009c
शुक्रः-	SV-01-07-064-010
अहो मामभिजानासि दैत्य मिथ्याप्रलापिनम् ।	SV-01-07-064-010a
तथेममात्मनो दोषं मयि कर्तुं चिकीर्षसि ॥	SV-01-07-064-010c
वृषपर्वा-	SV-01-07-064-011
नाधर्मं न मृषोक्तं वा त्वयि जानामि भार्गव ।	SV-01-07-064-011a
त्वयि धर्मं च सत्यं च विजानामि प्रसीद मे ॥	SV-01-07-064-011c
यद्यस्मानपहाय त्वम् इतो गच्छसि भार्गव ।	SV-01-07-064-012a
समुद्रं सम्प्रवेक्ष्यामि पूर्वं मद्बान्धवैस्सह ॥	SV-01-07-064-012c
पातालमथवा चाग्निं नान्यदस्ति परायणम् ।	SV-01-07-064-013a
यद्येव देवान् गच्छेस्त्वं मां च त्यक्त्वा ग्रहाधिप ॥	SV-01-07-064-013c
सर्वत्यागं ततः कृत्वा प्रविशामि हुताशनम् ॥	SV-01-07-064-014ac
शुक्रः-	SV-01-07-064-015
समुद्रं प्रविश त्वं वा अग्निं प्रज्वलितं तथा ।	SV-01-07-064-015a
दुहितुर्नाप्रियं सोढुं शक्तोऽहं दयिता हि मे ॥	SV-01-07-064-015c
प्रसाद्यतां देवयानी जीवितं यत्र मे स्थितम् ।	SV-01-07-064-016a
प्रसन्ना देवयानी चेत् प्रियं नान्यतरं मम ।	SV-01-07-064-016c
योगक्षेमकरस्तेऽहम् इन्द्रस्येव बृहस्पतिः ॥	SV-01-07-064-016e
वृषपर्वा-	SV-01-07-064-017
यत्किञ्चिदसुरेन्द्राणां वसु विद्यति भार्गव ।	SV-01-07-064-017a
मम हस्तिगवाश्वं च तस्य त्वं मम चेश्वरः ॥	SV-01-07-064-017c
शुक्रः-	SV-01-07-064-018
यत्किञ्चिदस्ति द्रविणं दैत्येन्द्राणामिहासुर ।	SV-01-07-064-018a
तस्येश्वरोऽहं यदि चेद् देवयानी प्रसाद्यताम् ॥	SV-01-07-064-018c
वैशम्पायनः-	SV-01-07-064-019
शुक्रस्य वचनं श्रुत्वा वृषपर्वा सबान्धवः ।	SV-01-07-064-019a
देवयानीं प्रसीदेति पपात भुवि पादयोः ॥	SV-01-07-064-019c
देवयानी-	SV-01-07-064-020
यदि त्वमीश्वरस्तात राज्ञो वित्तस्य भार्गव ।	SV-01-07-064-020a
नाभिजानामि तत्तेऽहं राजा तु वदतु स्वयम् ॥	SV-01-07-064-020c
वृषपर्वा-	SV-01-07-064-021
स्तुत्यो वन्द्यश्च सततं मया तातश्च ते शुभे ॥	SV-01-07-064-021ac
यत्काममभिकामाऽसि देवयानि शुचिस्मिते ।	SV-01-07-064-022a
तत्तेऽहं सम्प्रदास्यामि यदि चेदपि दुस्त्यजम् ॥	SV-01-07-064-022c
देवयानी-	SV-01-07-064-023
दासीं कन्यासहस्रेण शर्मिष्ठामभिकामये ।	SV-01-07-064-023a
अनुगच्छेत्तु सा मां हि यत्र दास्यति मे पिता ॥	SV-01-07-064-023c
वृषपर्वा-	SV-01-07-064-024
उत्तिष्ठ हंसगतिके शर्मिष्ठां शीघ्रमानय ।	SV-01-07-064-024a
यच्च कामयते कर्तुं देवयानी करोतु तत् ॥	SV-01-07-064-024c
त्यजेदेकं कुलस्यार्थे ग्रामस्यार्थे कुलं त्यजेत् ।	SV-01-07-064-025a
ग्रामं जनपदस्यार्थे आत्मार्थे पृथिवीं त्यजेत् ॥	SV-01-07-064-025c
वैशम्पायनः-	SV-01-07-064-026
ततो धात्री गृहं गत्वा शर्मिष्ठां वाक्यमब्रवीत् ।	SV-01-07-064-026a
उत्तिष्ठ भद्रे शर्मिष्ठे ज्ञातीनां सुखमावह ॥	SV-01-07-064-026c
त्यजति ब्राह्मणश्शिष्यान् देवयान्या प्रचोदितः ।	SV-01-07-064-027a
सा यं कामयते कामं देवयानी कुरुष्व तत् ॥	SV-01-07-064-027c
शर्मिष्ठा-	SV-01-07-064-028
यं सा कामयते कामं करवाण्यहमद्य तम् ।	SV-01-07-064-028a
मा क्वेवोपगमेच्छुक्रो देवयान्या प्रचोदितः ॥	SV-01-07-064-028c
वैशम्पायनः-	SV-01-07-064-029
ततः कन्यासहस्रेण वृता शिबिकया तदा ।	SV-01-07-064-029a
पितुर्नियोगात्त्वरिता निश्चक्राम पुरोत्तमात् ॥	SV-01-07-064-029c
शर्मिष्ठा-	SV-01-07-064-030
अहं दासीसहस्रेण दासी ते परिचारिका ।	SV-01-07-064-030a
अनु त्वां तत्र यास्यामि यत्र दास्यति ते पिता ॥	SV-01-07-064-030c
देवयानी-	SV-01-07-064-031
स्तुवतो दुहिता चाहं वन्दिनः प्रतिगृह्णतः ।	SV-01-07-064-031a
स्तूयमानस्य दुहिता कथं दासी भविष्यसि ॥	SV-01-07-064-031c
शर्मिष्ठा-	SV-01-07-064-032
येन केन चिदार्तानां ज्ञातीनां यत्सुखावहम् ।	SV-01-07-064-032a
सर्वमादृत्य कर्तव्यम् एष धर्मस्सनातनः ॥	SV-01-07-064-032c
एवं कृत्वा करिष्यामि यन्मां वक्ष्यसि शोभने ।	SV-01-07-064-033a
अतस्त्वामनुयास्यामि यत्र दास्यति ते पिता ॥	SV-01-07-064-033c
वैशम्पायनः-	SV-01-07-064-034
प्रतिश्रुते दासभावे दुहित्रा वृषपर्वणः ।	SV-01-07-064-034a
देवयानी नृपश्रेष्ठ पितरं तमथाब्रवीत् ॥	SV-01-07-064-034c
देवयानी-	SV-01-07-064-035
प्रविशाम पुरं तात तुष्टाऽस्मि द्विजसत्तम ।	SV-01-07-064-035a
अमोघं तव विज्ञानम् अस्ति विद्याबलं च ते ॥	SV-01-07-064-035c
वैशम्पायनः-	SV-01-07-064-036
एवमुक्तो दुहित्रा स भृगुश्रेष्ठो महातपाः ।	SV-01-07-064-036a
प्रविवेश पुरं हृष्टः पूजितस्सर्वदानवैः ॥ ॥	SV-01-07-064-036c
	
	
	
	
	
	
	
	
	
	
	
	
	
	
अध्यायः 065	
	
	
	
वैशम्पायनः	SV-01-07-065-001
अथ दीर्घेण कालेन देवयानी नृपोत्तम ।	SV-01-07-065-001a
वनं तदेव निर्याता क्रीडार्थं वरवर्णिनी ॥	SV-01-07-065-001c
तेन दासीसहस्रेण सार्धं शर्मिष्ठया तदा ।	SV-01-07-065-002a
तमेव देशं सम्प्राप्ता यथाकामं चचार सा ॥	SV-01-07-065-002c
ताभिस्सखीभिस्सहितास् सर्वाभिर्मुदिता भृशम् ।	SV-01-07-065-003a
क्रीडित्वोपरतास्सर्वाः पिबन्त्यो मधु माध्विकम् ॥	SV-01-07-065-003c
खादन्त्यो विविधान् भक्ष्यान् विदंशन्त्यः फलानि च ॥	SV-01-07-065-003e
पुनश्च नाहुषो राजा मृगलिप्सुः पिपासया ।	SV-01-07-065-004a
तमेव देशं सम्प्राप्तो जलार्थी श्रमकर्शितः ॥	SV-01-07-065-004c
ददर्श देवयानीं च शर्मिष्ठां ताश्च योषितः ।	SV-01-07-065-005a
पिबन्तीर्वलमानाश्च सर्वाभरणभूषिताः ॥	SV-01-07-065-005c
आसने प्रवरे दिव्ये सर्वाभरणभूषिते ।	SV-01-07-065-006a
उपविष्टां सुकेशान्तां देवयानीं शुचिस्मिताम् ॥	SV-01-07-065-006c
रूपेणाप्रतिमां तासां स्त्रीणां मध्ये वराङ्गनाम् ।	SV-01-07-065-007a
आसनाच्च ततः किञ्चिद् विहीनां हेमभूषिताम् ॥	SV-01-07-065-007c
असुरेन्द्रसुतां चापि निषण्णां चारुहासिनीम् ।	SV-01-07-065-008a
ददर्श पादौ विप्रायास् संवहन्तीमनिन्दिताम् ॥	SV-01-07-065-008c
गायन्त्यश्चैव नृत्यन्त्यो वादयन्त्यश्च भारत ।	SV-01-07-065-009a
दृष्ट्वा ययातिं ललना लज्जयाऽवनता स्थिताः ॥	SV-01-07-065-009c
ययातिः-	SV-01-07-065-010
युवां कन्यासहस्रेण द्वे कन्ये परिवारिते ।	SV-01-07-065-010a
गोत्रे च नामधेये च श्रोतुमिच्छामि वामहम् ॥	SV-01-07-065-010c
देवयानी-	SV-01-07-065-011
आख्यास्याम्यहमादत्स्व वचनं मे नरोत्तम ।	SV-01-07-065-011a
शुक्रो नामासुरगुरुस् सुतां जानीहि तस्य माम् ॥	SV-01-07-065-011c
इयं च मे सखी दासी यत्राहं तत्र भामिनी ।	SV-01-07-065-012a
दुहिता दानवेन्द्रस्य शर्मिष्ठा वृषपर्वणः ॥	SV-01-07-065-012c
ययातिः-	SV-01-07-065-013
कथं नु ते सखी दासी कन्येयं वरवर्णिनी ।	SV-01-07-065-013a
नैव देवी न गन्धर्वी न यक्षी न च किन्नरी ॥	SV-01-07-065-013c
नैवंरूपा मया नारी दृष्टपूर्वा महीतले ।	SV-01-07-065-014a
श्रीरिवायतपद्माक्षी सर्वलक्षणशोभिता ॥	SV-01-07-065-014c
असुरेन्द्रसुता कन्या सर्वालङ्कारभूषिता ।	SV-01-07-065-015a
दैवेन विहता सुभ्रूर् उताहो तपसाऽपि वा ॥	SV-01-07-065-015c
अन्यथैषाऽनवद्याङ्गी दासी ते न भविष्यति ॥	SV-01-07-065-016ac
देवयानी-	SV-01-07-065-017
सर्व एव नरव्याघ्र विधानमनुवर्तते ।	SV-01-07-065-017a
विधानविहितं मत्वा मा विचारय सुव्रत ॥	SV-01-07-065-017c
राजवद्रूपवेषौ ते ब्राह्मीं वाचं बिभर्षि च ।	SV-01-07-065-018a
को नाम त्वं कुतश्चासि कस्य पुत्रश्च शंस मे ॥	SV-01-07-065-018c
ययातिः-	SV-01-07-065-019
ब्रह्मचर्येण सर्वान् वै साङ्गान् वेदान् विदाम्यहम् ।	SV-01-07-065-019a
राजाऽहं राजपुत्रश्च ययातिरिति विश्रुतः ॥	SV-01-07-065-019c
देवयानी-	SV-01-07-065-020
केनास्यर्थेन नृपते इमं देशमुपागतः ।	SV-01-07-065-020a
जिघृक्षुर्वा रिपुं किञ्चिद् अथवा मृगलिप्सया ॥	SV-01-07-065-020c
ययातिः-	SV-01-07-065-021
मृगलिप्सुरहं भद्रे पानीयार्थमिहागतः ।	SV-01-07-065-021a
बहुधाऽप्यनुयुक्तोऽस्मि तन्माऽनुज्ञातुमर्हसि ॥	SV-01-07-065-021c
देवयानी-	SV-01-07-065-022
अहं दासीसहस्रेण दास्या शर्मिष्ठया सह ।	SV-01-07-065-022a
त्वदधीनाऽस्मि भद्रं ते साधु भर्ता च मे भव ॥	SV-01-07-065-022c
वैशम्पायनः	SV-01-07-065-023
असुरेन्द्रसुतामीक्ष्य तस्यां सक्तेन चेतसा ।	SV-01-07-065-023a
शर्मिष्ठा महिषी मह्यम् इति मत्वा वचोऽब्रवीत् ॥	SV-01-07-065-023c
ययातिः-	SV-01-07-065-024
विद्ध्यनागसि भद्रं ते न त्वमर्हसि भामिनि ।	SV-01-07-065-024a
अदेवार्हा हि राजानो देवयानि पितुस्तव ॥	SV-01-07-065-024c
परभार्या स्वसा श्रेष्ठा सगोत्रा पतिता स्नुषा ।	SV-01-07-065-025a
अवराभिगमाऽस्वस्था अकल्याः कीर्तिता बुधैः ॥	SV-01-07-065-025c
देवयानी-	SV-01-07-065-026
संसृष्टं ब्रह्मणा क्षत्रं क्षत्रं च ब्रह्मसंहितम् ।	SV-01-07-065-026a
तयोरत्यन्तता नास्ति एकान्ततरमौ हि तौ ।	SV-01-07-065-026c
ऋषिस्त्वमृषिपुत्रश्च नाहुषाङ्ग वहस्व माम् ॥	SV-01-07-065-026e
ययातिः-	SV-01-07-065-027
एकत्रैवोद्भवा वर्णाश् चत्वारोऽपि वराङ्गने ।	SV-01-07-065-027a
पृथग्धर्माः पृथक्शौचास् तेषां च ब्राह्मणो वरः ॥	SV-01-07-065-027c
देवयानी-	SV-01-07-065-028
पाणिर्मे नाहुषाऽयं वै न पुम्भिस्सेवितः पुरा ।	SV-01-07-065-028a
त्वमेव चाग्रहीरग्रे वृणोमि त्वामहं ततः ॥	SV-01-07-065-028c
कथं नु मे मनस्विन्याः पाणिमन्यः पुमान् स्पृशेत् ।	SV-01-07-065-029a
गृहीतमृषिपुत्रेण स्वयं पूर्वं नृप त्वया ॥	SV-01-07-065-029c
ययातिः-	SV-01-07-065-030
क्रुद्धादाशीविषाच्छस्त्राज् ज्वलनात्सर्वतोमुखात् ।	SV-01-07-065-030a
दुराधर्षतरो विप्रः पुरुषेण विपक्षिता ॥	SV-01-07-065-030c
देवयानी-	SV-01-07-065-031
कथमाशीविषाच्छस्त्राज् ज्वलनात्सर्वतोमुखात् ।	SV-01-07-065-031a
दुराधर्षतरो विप्र इत्यात्थ भरतर्षभ ॥	SV-01-07-065-031c
ययातिः-	SV-01-07-065-032
एकमाशीविषो हन्ति शस्त्रमेकं इनिष्यति ।	SV-01-07-065-032a
सराष्ट्रं सबलं हन्ति विप्रः कोपेन संयुतः ॥	SV-01-07-065-032c
दुराधर्षतरो विप्रस् तस्माद्भीरु मतो मम ॥	SV-01-07-065-033ac
क्वचिदांशीविषो हन्याच् छस्त्रमन्यन्निकृन्तति ।	SV-01-07-065-034a
यदृच्छयाऽग्निर्दहति मनसा हन्ति वै द्विजः ।	SV-01-07-065-034c
अतो न दत्तां पित्रा त्वां भद्रे न विरयाम्यहम् ॥	SV-01-07-065-034e
देवयानी-	SV-01-07-065-035
दत्तां वहस्व राजेन्द्र पित्रा राजन् वृतो मया ।	SV-01-07-065-035a
आयचतो भयं नास्ति दत्तां च प्रतिगृह्णतः ॥	SV-01-07-065-035c
तिष्ठ राजन् मुहूर्तं तु प्रेषयिष्याम्यहं पितुः ।	SV-01-07-065-036a
गच्छ त्वं धात्रिके शीघ्रं ब्रह्मकल्पमिहानय ॥	SV-01-07-065-036c
स्वयंवरे वृतं शीघ्रं निवेदय च नाहुषम् ॥	SV-01-07-065-037ac
वैशम्पायनः	SV-01-07-065-038
त्वरितं देवयान्या तु प्रेषितं पितुरात्मनः ।	SV-01-07-065-038a
श्रुत्वैव च वचस्तत्र दर्शयामास भार्गवः ॥	SV-01-07-065-038c
दृष्ट्वैव चागतं विप्रं ययातिः पृथिवीपतिः ।	SV-01-07-065-039a
ववन्दे ब्राह्मणं काव्यं प्राञ्जलिः प्रणतस्स्थितः ॥	SV-01-07-065-039c
देवयानी-	SV-01-07-065-040
राजाऽयं नाहुषस्तात दुर्गमे पाणिमस्पृशत् ।	SV-01-07-065-040a
नान्यपूर्वगृहीतं मे तेनाहमभया कृता ।	SV-01-07-065-040c
नमस्ते देहि मामस्मै लोके नान्यं पतिं वृणे ॥	SV-01-07-065-040e
शुक्रः-	SV-01-07-065-041
अन्यो धर्मः प्रियस्त्वन्यो वृतस्ते नाहुषः पतिः ।	SV-01-07-065-041a
वृतो राजन् वृणीष्वेमां महिषीं नहुषात्मज ॥	SV-01-07-065-041c
स्वयं ग्रहे महान्दोषो ब्राह्मण्या वर्णसङ्करात् ।	SV-01-07-065-042a
गृहाणेमां मया दत्तां महिषीं नहुषात्मज ॥	SV-01-07-065-042c
ययातिः-	SV-01-07-065-043
अधर्मो न स्पृशेदेष महान् मामिह भार्गव ।	SV-01-07-065-043a
वर्णसङ्करजो ब्रह्मन् भयादेतद्ब्रवीम्यहम् ॥	SV-01-07-065-043c
शुक्रः-	SV-01-07-065-044
अधर्मात्त्वां विमुञ्चामि वरय त्वं यथेप्सितम् ।	SV-01-07-065-044a
तस्मात्तु पापान्माभैषीर् अहं पापं नुदामि ते ॥	SV-01-07-065-044c
वहस्व भार्यां धर्मेण देवयानीं सुमध्यमाम् ।	SV-01-07-065-045a
अनया सह सम्प्रीतिम् अतुलां त्वमवाप्स्यसि ॥	SV-01-07-065-045c
इयं कुमारी दुहिता शर्मिष्ठा वृषपर्वणः ।	SV-01-07-065-046a
तां पूजयेथा मा चैनां शयने वै समाह्वय ॥	SV-01-07-065-046c
रहस्येनां समाहूय न वदेर्न च संस्पृशेः ।	SV-01-07-065-047a
वहस्व भार्यां भद्रं ते यथा काममवाप्स्यसि ॥	SV-01-07-065-047c
वैशम्पायनः-	SV-01-07-065-048
तथेत्युक्त्वा ययातिस्तु तत्सर्वमकरोत्प्रभुः ।	SV-01-07-065-048a
विवाहं विधिवत्कृत्वा प्रदक्षिणमथाकरोत् ॥	SV-01-07-065-048c
ययातिस्स्वपुरं यायाद् अनिज्ञातो महात्मना ॥ ॥	SV-01-07-065-049ac
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 066	
	
	
वैशम्पायनः-	SV-01-07-066-001
ययातिस्स्वपुरं गत्वा पताकाभिरलङ्कतम् ।	SV-01-07-066-001a
प्रविश्यान्तःपुरं तत्र देवयानीं न्यवेशयत् ॥	SV-01-07-066-001c
देवयान्याश्चानुमते सुतां तां वृषपर्वणः ।	SV-01-07-066-002a
अशोकवनिकाभ्याशे गृहं कृत्वा न्यवेशयत् ॥	SV-01-07-066-002c
वृतां दासीसहस्रेण शर्मिष्ठामसुरात्मजाम् ।	SV-01-07-066-003a
वासोभिरन्नपानैश्च संविभज्य सुसत्कृताम् ॥	SV-01-07-066-003c
देवयान्या तु सहितो ययातिर्नहुषात्मजः ।	SV-01-07-066-004a
प्रीत्या परमया युक्तो मुमुदे शाश्वतीस्समाः ॥	SV-01-07-066-004c
अशोकवनिकामध्ये देवयानी समागता ।	SV-01-07-066-005a
शर्मिष्ठया सा क्रीडित्वा रमणीये मनोरमे ॥	SV-01-07-066-005c
तत्रैव तां तु निर्दिश्य राज्ञा सह ययौ गृहम् ।	SV-01-07-066-006a
एवमेव सह प्रीत्या मुमुदे बहुकालतः ।	SV-01-07-066-006c
विजहार बहून्देशान् देववन्मुमुदे भृशम् ॥	SV-01-07-066-006e  
ऋतुकाले तु सम्प्राप्ते देवयानी शुचिस्मिता ।	SV-01-07-066-007a  
लेभे गर्भं प्रथमतः कुमारश्च व्यजायत ॥	SV-01-07-066-007c
गते वर्षसहस्रे तु शर्मिष्ठा वार्षपर्वणी ।	SV-01-07-066-008a
सा तु काले ऋतुस्नाता भर्तारं समचिन्तयत् ॥	SV-01-07-066-008c
शुद्धा स्नाता तु शर्मिष्ठा सर्वालङ्कारभूषिता ।	SV-01-07-066-009a
अशोकशाखामालम्ब्य सुफुल्लैस्स्तबकैर्वृताम् ॥	SV-01-07-066-009c
आदर्शे मुखमुद्वीक्ष्य भर्तुर्दर्शनलालसा ।	SV-01-07-066-010a
शोकमोहसमाविष्टा वचनं चेदमब्रवीत् ॥	SV-01-07-066-010c
अशोक शोकापनुद शोकोपहतचेतसाम् ।	SV-01-07-066-011a
त्वन्नामानं कुरु क्षिप्रं प्रियसन्दर्शनाद्धि माम् ।	SV-01-07-066-011c
एवमुक्तवती सा तु शर्मिष्ठा पुनरब्रवीत् ॥	SV-01-07-066-012ac
ऋतुकालश्च मे प्राप्तो न च भर्ताऽस्ति कश्चन ।	SV-01-07-066-013a
किं प्राप्तं किं नु कर्तव्यं किं वा कृत्वा सुकृतं भवेत् ॥	SV-01-07-066-013c
देवयानी प्रजाताऽसौ यथा सम्प्राप्तयौवना ।	SV-01-07-066-014a
देवयानी पुण्यकृता तस्या भर्ता हि नाहुषः ॥	SV-01-07-066-014c
यथा तस्या भवेद्भर्ता ममाप्येै तथा भवेत् ।	SV-01-07-066-015a
राज्ञा पुत्रफलं देयम् इति मे निश्चिता मतिः ॥ SV-01-07-066-016a	SV-01-07-066-015c
केशे बध्वा तु राजानं याचेऽहं सदृशं पतिम् ॥	SV-01-07-066-016c
गृहे मुदा देवयानी पुत्रमीक्ष्य पुनः पुनः ।	SV-01-07-066-017a
क्रीडत्यन्तःपुरे तस्याः क्वचित्क्षणमवाप सः ॥	SV-01-07-066-017c
अथ निष्क्रम्य राजार्षिस् तस्मिन् काले यदृच्छया ।	SV-01-07-066-018a
अशोकवनिकाभ्याशे शर्मिष्ठां प्रेक्ष्य तिष्ठति ॥	SV-01-07-066-018c
दृष्ट्वा तमेकं रहसि शर्मिष्ठा चारुहासिनी ।	SV-01-07-066-019a
प्रत्युद्गम्याञ्जलिं कृत्वा राजानं वाक्यमब्रवीत् ॥	SV-01-07-066-019c
शर्मिष्ठा-	SV-01-07-066-020
सोमस्येन्द्रस्य विष्णोर्वा यमस्य धनदस्य च ।	SV-01-07-066-020a
तव वा नाहुष कुले कस्स्त्रियं स्प्रष्टुमर्हति ॥	SV-01-07-066-020c
रूपाभिजनशीलैर्हि त्वं राजन् वेत्थ मां सदा ।	SV-01-07-066-021a
त्वां याचे सम्प्रसाद्याहं तं तु मे दातुमर्हसि ॥	SV-01-07-066-021c
ययातिः-	SV-01-07-066-022
वेद्मि त्वां शीलसम्पन्नां दैत्यकन्यामनिन्दिताम् ।	SV-01-07-066-022a
रूपेण ते न पश्यामि सूच्यग्रमपि निन्दितम् ॥	SV-01-07-066-022c
तदाप्रभृति दृष्ट्वा त्वां स्मराम्यनिशमुत्तमे ।	SV-01-07-066-023a
अब्रवीदुशना काव्यो देवयानीं सदा वह ॥	SV-01-07-066-023c
नेयमाह्वयितव्या ते शयने वाऽन्यथापि वा ।	SV-01-07-066-024a
देवयान्याः प्रियं कृत्वा शर्मिष्ठामपि पोषय ॥	SV-01-07-066-024c
शर्मिष्ठा-	SV-01-07-066-025
न नर्मयुक्तमनृतं हिनस्ति न स्त्रीषु राजन्न विवाहकाले ।	SV-01-07-066-025a
प्राणात्यये सर्वधनापहारे पञ्चानृतान्याहुरपातकानि ॥	SV-01-07-066-025c
पृष्टं तु साक्ष्ये प्रवदन्तमन्यथा मिथ्या तदर्थं चरितं नरेन्द्र ।	SV-01-07-066-026a
एकार्थतायां तु समाहितायां मिथ्या वदन्तं ह्यनृतं हिनस्ति ॥	SV-01-07-066-026c
अनृतं नानृतं स्त्रीषु परिहासविवाहयोः ।	SV-01-07-066-027a
आत्मप्राणार्थघातेषु तदेवोत्तमतां व्रजेत् ॥	SV-01-07-066-027c   
ययातिः-	SV-01-07-066-028
राजा प्रमाणं भूतानां विनश्येत मृषा वदन् ।	SV-01-07-066-028a
अर्थकृच्छ्रमपि प्राप्य न मिथ्या कर्तुमुत्सहे ॥	SV-01-07-066-028c
शर्मिष्ठा-	SV-01-07-066-029
उभौ हि च पती लोके पतिस्सख्याः पतिश्च यः ।	SV-01-07-066-029a
समं विवाहमित्याहुस् सख्या मेऽसि पतिर्वृतः ॥	SV-01-07-066-029c
त्रय एवाधना राजन् भार्या दासस्सुतस्तथा ।	SV-01-07-066-030a
यत्ते समधिगच्छन्ति यस्यैते तस्य तद्धनम् ॥	SV-01-07-066-030c
सह दत्तास्मि काव्येन देवयान्या महर्षिणा ।	SV-01-07-066-031a
पूज्या पोषयितव्येति न मृषा कर्तुमर्हसि ॥	SV-01-07-066-031c
सुवर्णमणिरत्नानि वस्त्राण्याभरणानि च ।	SV-01-07-066-032a
याचितॄणां ददासि त्वं गोभूम्यादीनि यानि च ॥	SV-01-07-066-032c
बाहिकं दानमित्युक्तं न शरीराश्रितं नृप ।	SV-01-07-066-033a
दुष्करं पुत्रदानं च आत्मदानं च दुष्करम् ॥	SV-01-07-066-033c
शरीरदानात्तत्सर्वं दत्तं भवति नाहुष ।	SV-01-07-066-034a
यस्य यस्य यथा कामस् तस्य तस्य ददाम्यहम् ।	SV-01-07-066-034c
इत्युक्त्वा नगरे राजंस्त्रिकालं घोषितं त्वया ॥	SV-01-07-066-034e
अनृतं तत्तु राजेन्द्र वृथा घोषितमेव च ।	SV-01-07-066-035a
तत्सत्यं कुरु राजेन्द्र यथा वैश्रवणस्तथा ॥	SV-01-07-066-035c
ययातिः-	SV-01-07-066-036
दास्यामि याचते नित्यम् इति मे व्रतमाहितम् ।	SV-01-07-066-036a
त्वं च याचसि मां कामं ब्रूहि किं करवाणि ते ॥	SV-01-07-066-036c
धनं वा यदि वा किञ्चिद् राज्यं वाऽपि शुचिस्मिते ।	SV-01-07-066-037ac
वैशम्पायनः-	SV-01-07-066-038
अधर्मात्त्राहि मां राजन् धर्मं च प्रतिपादय ।	SV-01-07-066-038a
नान्यं वृणे पुत्रकामात् पुत्रात्परतरं न च ॥	SV-01-07-066-038c
त्वत्तोऽपत्यवती लोके चरेयं धर्ममुत्तमम् ।	SV-01-07-066-039a
पुत्रार्थं भर्तृपोषार्थं स्त्रियस्सृष्टास्स्वयम्भुवा ॥	SV-01-07-066-039c
अपतिश्चापि या कन्या अनपत्या च या भवेत् ।	SV-01-07-066-040a
तासा जन्म वृथा लोके गतिस्तास्या न विद्यते ॥	SV-01-07-066-040c
देवयान्या भुजिष्याऽस्मि वश्या च तव भार्गवि ।	SV-01-07-066-041a
सा चाहं च त्वया राजन् भरणीये भजस्व माम् ॥	SV-01-07-066-041c
वैशम्पायनः-	SV-01-07-066-042
एवमुक्तस्तु राजा स तथ्यमित्येव जज्ञिवान् ।	SV-01-07-066-042a
काव्याच्च देवयान्याश्च भीतो धर्मभयादपि ॥	SV-01-07-066-042c
पूजयामास शर्मिष्ठां धर्मे च प्रतिपादयन् ।	SV-01-07-066-043a
ऋत्विक्पुरोहिताचार्यैर् मन्त्रिभिश्चापि संवृतः ॥	SV-01-07-066-043c
कृत्वा विवाहं विधिवद् दत्वा ब्राह्मणदक्षिणाम् ।	SV-01-07-066-044a
पुण्ये नक्षत्रसंयोगे मुहूर्ते द्विजपूजिते ॥	SV-01-07-066-044c
समागम्य च शर्मिष्ठां यथा काममवाप्य च ।	SV-01-07-066-045a
अन्योन्यं पूजयित्वा तु जग्मतुस्तौ यथागतम् ॥	SV-01-07-066-045c
तस्मिन् समागमे सुभ्रूश् शर्मिष्ठा चारुहासिनी ।	SV-01-07-066-046a
लेभे गर्भं प्रथमतस् तस्माद्राजर्षिसत्तमात् ॥	SV-01-07-066-046c
प्रजज्ञे च ततः काले क्रियाः कृत्वा विशेषतः ।	SV-01-07-066-047a
कुमारं देवगर्भाभं राजीवनिभलोचनम् ॥ ॥	SV-01-07-066-047c
	
	
	
	
	
	
	
	
	
	
	
	
	
	
अध्यायः 077	
	
	
वैशम्पायनः-	SV-01-07-067-001
तस्मिन्नक्षत्रसंयोगे शुक्ले पुण्यर्क्षगेन्दुना ।	SV-01-07-067-001a
स राजा मुमुदे सम्राट् तया शर्मिष्ठया सह ॥	SV-01-07-067-001c
ययातिः-	SV-01-07-067-002
प्रजानां श्रीरिवाग्र्या मे शर्मिष्ठा ह्यभवद्वधूः ।	SV-01-07-067-002a
पन्नगीवोग्ररूपेयं देवयानी ममह्यभूत् ॥	SV-01-07-067-002c
पर्जन्य इव सस्यानां देवानाममृतं यथा ।	SV-01-07-067-003a
तद्वन्ममापि सम्भूता शर्मिष्ठा वार्षपर्वणी ।	SV-01-07-067-003c
इत्येवं मनसा ध्यात्वा देवयानीमवर्जयत् ॥	SV-01-07-067-003e
वैशम्पायनः-	SV-01-07-067-004
श्रुत्वा कुमारं जातं तु देवयानी शुचिस्मिता ।	SV-01-07-067-004a
चिन्तां बहुविधां चक्रे शर्मिष्ठां प्रति भारत ॥	SV-01-07-067-004c
अभिगम्य तु शर्मिष्ठां देवयानी तथाऽब्रवीत् ।	SV-01-07-067-005a
देवयानी-	SV-01-07-067-005
किमिदं वृजिनं सुभ्रु कृतं ते कामलुब्धया ॥	SV-01-07-067-005c
शर्मिष्ठा- 	SV-01-07-067-006
ऋषिरभ्यागतः कश्चिद् धर्मात्मा वेदपारगः ।	SV-01-07-067-006a
स मया वरदः कामी याचितो धर्मसंहितः ॥	SV-01-07-067-006c
अपत्यार्थे स तु मया वृतो वै चारुहासिनि ।	SV-01-07-067-007a
नाहमन्यायतः कामम् आचरेयं शुचिस्मिते ॥	SV-01-07-067-007c
तस्मादृषेर्ममापत्यम् इदं सत्यं शुचिस्मिते ॥	SV-01-07-067-008ac
देवयानी- 	SV-01-07-067-009
शोभनं भीरु सत्यं चेद् अथ विज्ञायते द्विजः ।	SV-01-07-067-009a
गोत्रनामाभिजनतो वेत्तुमिच्छामि तं द्विजम् ॥	SV-01-07-067-009c
शर्मिष्ठा- 	SV-01-07-067-010
ओजसा तेजसा चैव दीप्यमानं यथा रविम् ।	SV-01-07-067-010a
तं दृष्ट्वा मम सम्प्रष्टुं शक्तिर्नासीच्छुचिस्मिते ॥	SV-01-07-067-010c
देवयानी- 	SV-01-07-067-011
यद्येतदेवं शर्मिष्ठे न मन्युर्विद्यते मम ।	SV-01-07-067-011a
अपत्यं यदि ते लब्धं श्रेष्ठं श्रेठाच्च भामिनि ॥	SV-01-07-067-011c
वैशम्पायनः- 	SV-01-07-067-012
अन्योन्यमेवं सम्भाष्यं सम्प्रहस्य च ते भृशम् ।	SV-01-07-067-012a
जगाम भार्गवी वेश्म तथ्यमित्यवजज्ञुषी ॥	SV-01-07-067-012c
ययातिर्देवयान्यां तु पुत्रावजनयन्नृपः ।	SV-01-07-067-013a
यदुं च तुर्वशुं चैव इन्द्रविष्णू इवापरौ ॥	SV-01-07-067-013c
तस्मिन् काले तु राजर्षिर् ययातिः पृथिवीपतिः ।	SV-01-07-067-014a
तां च माध्वीकसंयुक्तां मदिरां मदवर्धनीम् ।	SV-01-07-067-014c
पाययामास शुक्रस्य तनयां रक्तपिञ्जराम् ॥	SV-01-07-067-014e
पीत्वा पीत्वा च मदिरां देवयानी मुमोह सा ॥	SV-01-07-067-015ac
रुदती गायमाना च नृत्यन्ती च मुहुर्मुहुः ।	SV-01-07-067-016a
बहु प्रलपती देवी राजानमिदमब्रवीत् ॥	SV-01-07-067-016c
राजवद्रूपवेषौ ते किमर्थं त्वमिहागतः ।	SV-01-07-067-017a
केन कार्येण सम्प्राप्तो निर्जनं गहनं वनम् ॥	SV-01-07-067-017c
द्विजश्रेष्ठ नृपश्रेष्ठो ययातिश्चोग्रदर्शनः ।	SV-01-07-067-018a
तस्मादितः पलायस्व हितमिच्छसि चेद्द्विज ॥	SV-01-07-067-018c
इत्येवं प्रलपन्तीं तां देवयानीं तु नाहुषः ।	SV-01-07-067-019a
भर्त्सयामास वचनैरपापां हर्षवर्धनीम् ॥	SV-01-07-067-019c
ततो वर्षवरान्मूकान् पङ्गून् वृद्धान् सपिण्डकान् ।	SV-01-07-067-020a
रक्षणे देवयान्याश्च पोषणे च शशास तान् ॥	SV-01-07-067-020c
ततस्तु नाहुषो राजा शर्मिष्ठां प्राप्य बुद्धिमान् ।	SV-01-07-067-021a
रेमे च सुचिरं कालं तया शर्मिष्ठया सह ॥	SV-01-07-067-021c
तस्मादेव तु राजर्षेश् शर्मिष्ठा वार्षपर्वणी ।	SV-01-07-067-022a
द्रुह्युं चानुं च पूरुं च त्रीन् कुमारानजीजनत् ॥	SV-01-07-067-022c
ततः काले तु कस्मिंश्चिद् देवयानी वराङ्गना ।	SV-01-07-067-023a
ययातिसहिता देवी जगाम प्रमदावनम् ॥	SV-01-07-067-023c
सा ददर्श वने तत्र कुमारान् देवरूपिणः ।	SV-01-07-067-024a
क्रीडमानान् सुविस्रब्धान् विस्मिता चेदमब्रवीत् ॥	SV-01-07-067-024c
देवयानी-	SV-01-07-067-025
कस्यैते दारका राजन् देवपुत्रोपमाश्शुभाः ।	SV-01-07-067-025a
वर्चसा तेजसा चैव सदृशा मे मतास्तव ॥	SV-01-07-067-025c
वैशम्पायनः-	SV-01-07-067-026
एवं पृष्ट्वा तु राजानं कुमारान् प्राप्य पृच्छति ।	SV-01-07-067-026a
तस्मिन्काले तु तच्छ्रुत्वा धात्री तेषां वचोऽब्रवीत् ॥	SV-01-07-067-026c
किं न ब्रूत कुमारा वः पितरं वै द्विजर्षभम् ॥	SV-01-07-067-027ac
कुमाराः-	SV-01-07-067-028
ऋषिश्च ब्राह्मणश्चैव द्विजातिश्चैव नः पिता ।	SV-01-07-067-028a
शर्मिष्ठा नानृतं ब्रूयाद् देवयानि क्षमस्व नः ॥	SV-01-07-067-028c
देवयानी-	SV-01-07-067-029
किन्नामधेयगोत्रो वः पुत्रका ब्राह्मणः पिता ।	SV-01-07-067-029a
विब्रूत तत्त्वतः क्षिप्रं कश्चासौ क्व च वर्तते ।	SV-01-07-067-029c
प्रब्रूत मे यथातत्त्वं श्रोतुमिच्छामि तं ह्यहम् ॥	SV-01-07-067-029e
वैशम्पायनः-	SV-01-07-067-030
एवमुक्ताः कुमारस्ते देवयान्या सुमध्यया ।	SV-01-07-067-030a
तेऽदर्शयन् प्रदेशिन्या तमेव पितरं नृपम् ॥	SV-01-07-067-030c
शर्मिष्ठां मातरं चैव तस्याचख्युश्च दारकाः ॥	SV-01-07-067-031ac
तदा रहः पृछ्यमानास् तथ्यमूचयुश्च दारकाः ।	SV-01-07-067-032a
इत्युक्त्वा सहिता देव्या राजानमुपचक्रमुः ।	SV-01-07-067-032c
नाभ्यनन्दत तान् राजा देवयान्यास्तदाऽन्तिके ॥	SV-01-07-067-032e
रुदन्तस्ते तु शर्मिष्ठाम् अभ्ययुर्बालकास्ततः ॥	SV-01-07-067-033ac
अविब्रुवन्ती किञ्चिच्च राजानं चारुलोचना ।	SV-01-07-067-034a
नातिदूराच्च राजानम् अतितिष्ठदवाङ्मुखी ॥	SV-01-07-067-034c
श्रुत्वा तेषां तु बालानां प्रणयं पार्थिवं प्रति ।	SV-01-07-067-035a
लब्ध्वा तु तत्त्वतो देवी शर्मिष्ठामिदमब्रवीत् ॥	SV-01-07-067-035c
दृष्ट्वा तु तेषां बालानां सव्रीड इव पार्थिवः ।	SV-01-07-067-036a
प्रतिवक्तुमशक्तोऽभूत् तूष्णीम्भूतोऽभवन्नृपः ।	SV-01-07-067-036c
गृहीत्वा तु करे रोषाच् छर्मिष्ठां पुनरब्रवीत् ॥	SV-01-07-067-036e
देवयानी-	SV-01-07-067-037
अभ्यागच्छति मां कश्चिद ऋषिरित्येवमब्रवीः ।	SV-01-07-067-037a
ययातिमेवं नूनं त्वं प्रोत्साहयसि भामिनि ॥	SV-01-07-067-037c
पूर्वमेव मया प्रोक्तं त्वया तु वृजिनं कृतम् ॥	SV-01-07-067-038ac
मय्यधीना सती कस्माद् अकार्षीर्विप्रियं मम ।	SV-01-07-067-039a
तदेवासुरकर्म त्वं चारन्ती न बिभेषि मे ॥	SV-01-07-067-039c
शर्मिष्ठा-	SV-01-07-067-040
यदुक्तमृषिरित्येव तत्सत्यं चारुहासिनि ।	SV-01-07-067-040a
न्यायतो धर्मतश्चैव चरन्ती न बिभेमि ते ॥	SV-01-07-067-040c
यदा त्वया वृतो राजा वृत एव तदा मया ।	SV-01-07-067-041a
सखीभर्ता हि धर्मेण भर्ता भवति शोभने ॥	SV-01-07-067-041c
पूज्या च मम मान्या च ज्येष्ठा साध्वी च ब्राह्मणी ।	SV-01-07-067-042a
त्वत्तो हि मे पूज्यतरो राजर्षिः किं न वेत्थ तत् ॥	SV-01-07-067-042c
त्वत्पित्रा मम गुरुणा सह दत्ते उभे शुभे ।	SV-01-07-067-043a
तव भर्ता च पूज्यश्च पोष्यां पोषयतीह माम् ।	SV-01-07-067-043c
वैशम्पायनः-	SV-01-07-067-043
एवं श्रुत्वा ततो वाक्यं देवयान्यब्रवीदिदम् ॥	SV-01-07-067-043e
रमस्वेह यथाकामं देव्या शर्मिष्ठया सह ।	SV-01-07-067-044a
राजन्नाद्येह वत्स्यामि विप्रियं मे कृतं त्वया ॥	SV-01-07-067-044c
इति जज्वाल कोपेन देवयानी ततो भृशम् ॥	SV-01-07-067-045ac
निर्दहन्तीव सव्रीडां शर्मिष्ठां समुदीक्ष्य च ।	SV-01-07-067-046a
अपविध्य तु सर्वाणि भूषणान्यसितेक्षणा ॥	SV-01-07-067-046c
सहसोत्पतितां राजा दृष्ट्वैव सहसोत्थितः ।	SV-01-07-067-047a
त्वरया सकाशं काव्यस्य प्रस्थितां व्यथिताननाम् ।	SV-01-07-067-047c
अनुवव्राज सम्भ्रान्तः पृष्ठतस्सान्त्वयन्नृपः ॥	SV-01-07-067-046a
न न्यवर्तत चैवं सा क्रोधसंरक्तलोचना ॥	SV-01-07-067-048ac
अविब्रुवन्ती किञ्चिच्च राजानं चारुदर्शना ।	SV-01-07-067-049a
अचिरादिव सम्प्राप्ता काव्यस्योशनसोऽन्तिकम् ॥	SV-01-07-067-049c
सा तु दृष्ट्वैव पितरम् अभिवाद्येदमब्रवीत् ।	SV-01-07-067-050a
अनन्तरं यायातिस्तु पूजयामास भार्गवम् ॥	SV-01-07-067-050c
देवयानी- 	SV-01-07-067-051
अधर्मेण जितो धर्मः प्रवृत्तमधरोत्तरम् ।	SV-01-07-067-051a
शर्मिष्ठयाऽतिवृत्ताऽस्मि दुहित्रा वृषपर्वणः ॥	SV-01-07-067-051c
त्रयोऽस्यां जनिताः पुत्रा राज्ञा तेन ययातिना ।	SV-01-07-067-052a
दुर्भगाया मम द्वौ तु पुत्रौ तात ब्रवीमि ते ॥	SV-01-07-067-052c
धर्मिष्ठ इति विख्यात एष राजा कुरूद्वह ।	SV-01-07-067-053a
अतिक्रान्तश्च मर्यादां काव्यैतत्कथयामि ते ॥	SV-01-07-067-053c
शुक्रः- 	SV-01-07-067-054
धर्मज्ञस्सन् महाराज यो धर्मं नाकृथास्स्वयम् ।	SV-01-07-067-054a
तस्माज्जरा त्वां नचिराद् धर्षयिष्यति दुर्जया ॥	SV-01-07-067-054c
ययातिः-	SV-01-07-067-055
ऋतुं वै याचमानाया भगवन्नान्यचेतसा ।	SV-01-07-067-055a
दुहितुर्दानवेन्द्रस्य धर्म्यमेतत्कृतं मया ॥	SV-01-07-067-055c
इत्थं वै याचमानाया न ददाति पुमान् वृतः ।	SV-01-07-067-056a
भ्रूणहेत्युच्यते ब्रह्मन् सदा वै ब्रह्मवादिभिः ॥	SV-01-07-067-056c
अभिकामां स्त्रियं चैव गम्यां रहसि याचितः ।	SV-01-07-067-057a
उपैति यस्स्वधर्मेषु किल्बिषी न च सः पुमान् ॥	SV-01-07-067-057c
यद्यद्याचति मां कश्चित् तत्तद्देयमिति व्रतम् ।	SV-01-07-067-058a
त्वया च सापि दत्ता मे नान्यं नाथमिहेच्छति ।	SV-01-07-067-058c
मत्वैतन्मे धर्म इति कृतं ब्रह्मन् क्षमस्व माम् ॥	SV-01-07-067-058e
इत्येतानि समीक्ष्याहं कारणानि भृगूद्वह ।	SV-01-07-067-059a
अधर्मभयसंविग्नः शर्मिष्ठामुपजग्मिवान् ॥	SV-01-07-067-059c
शुक्रः-	SV-01-07-067-060
न त्वहं प्रत्यवेक्ष्यस्ते मय्यधीनोऽसि पार्थिव ।	SV-01-07-067-060a
मिथ्याचारस्य धर्मेषु जरा भवति नाहुष ॥	SV-01-07-067-060c
वैशम्पायनः- 	SV-01-07-067-061
क्रुद्धेनोशनसा शप्तो ययातिर्नाहुषस्तदा ।	SV-01-07-067-061a
पूर्वं वयः परित्यज्य जरां सद्योऽन्वपद्यत ॥	SV-01-07-067-061c
ययातिः- 	SV-01-07-067-062
अतृप्तो यौवनस्याहं देवयान्यां भृगूद्वह ।	SV-01-07-067-062a
प्रसादं कुरु मे ब्रह्मञ् जरेयं न विशेत माम् ॥	SV-01-07-067-062c
शुक्रः-	SV-01-07-067-063
नाहं मृषा ब्रवीम्येनां जरां प्राप्तोऽसि भूमिप ।	SV-01-07-067-063a
जरां त्वेनां त्वमन्यस्मै सङ्क्रामय यदीच्छसि ॥	SV-01-07-067-063c
ययातिः-	SV-01-07-067-064
राज्यभाक्स भवेद्ब्रह्मन् पुण्यभाक्कीर्तिभाक् तथा ।	SV-01-07-067-064a
यो मे दद्याद्वयः पुत्रस् तद्भवाननुमन्यताम् ॥	SV-01-07-067-064c
शुक्रः-	SV-01-07-067-065
सङ्क्रामयिष्यसि जरां येथेष्टं नहुषात्मज ।	SV-01-07-067-065a
मामनुध्याय भावेन न च पापमवाप्स्यसि ॥	SV-01-07-067-065c
वयो दास्यति ते पुत्रो यस्स राजा भविष्यति ।	SV-01-07-067-066a
आयुष्मान् कीर्तिमांश्चैव बह्वपत्यस्तथैव च ॥ ॥	SV-01-07-067-066c
	
	
	
	
	
	
	
	
	
	
	
	
	
	
	
	
अध्यायः 068	
	
	
वैशम्पायनः-	SV-01-07-068-001
जरां प्राप्य ययातिस्तु स्वपुरं प्राप्य चैव हि ।	SV-01-07-068-001a
पुत्रं ज्येष्ठं वरिष्ठं च यदुमित्यब्रवीद्वचः ॥	SV-01-07-068-001c
ययातिः-	SV-01-07-068-002
जरावली च मे तात पलितानि च पर्यगुः ।	SV-01-07-068-002a
काव्यस्योशनसश्शापान्न च तृप्तोऽस्मि यौवने ॥	SV-01-07-068-002c
त्वं यदो प्रतिपद्यस्व पाप्मानं जरया सह ।	SV-01-07-068-003a
यौवनेन त्वदीयेन चरेयं विषयानहम् ॥	SV-01-07-068-003c
पूर्णे वर्षसहस्रे तु पुनस्ते यौवनं त्वहम् ।	SV-01-07-068-004a
दत्त्वा स्वं प्रतिपत्स्यामि पाप्मानं जरया सह ॥	SV-01-07-068-004c
यदुः-	SV-01-07-068-005
सितश्मश्रुशिरा दीना जरया शिथिलीकृतः ।	SV-01-07-068-005a
वलीसन्ततगात्रश्च दुर्दर्शो दुर्बलः कृतः ॥	SV-01-07-068-005c
अशक्तः कार्यकरणे परिभूतश्च यौवने ।	SV-01-07-068-006a
सहोपजीविभिश्चैव तां जरां नैव कामये ॥	SV-01-07-068-006c
ययातिः-	SV-01-07-068-007
यो मे त्वं हृदयाज्जातो वयस्स्वं न प्रयच्छसि ।	SV-01-07-068-007a
तस्मादराज्यभाक्तात प्रजा वै ते भविष्यति ।	SV-01-07-068-007c
वैशम्पायनः-	SV-01-07-068-007
प्रत्याख्यातस्स राजा तु तुर्वशुं प्रत्युवाच ह ॥	SV-01-07-068-007e
ययातिः-	SV-01-07-068-008
तुर्वशो प्रतिपद्यस्व पाप्मानं जरया सह ।	SV-01-07-068-008a
यौवनेन चरेयं वै विषयांस्तव पुत्रक ॥	SV-01-07-068-008c
पूर्णे वर्षसहस्रे तु प्रतिदास्यामि यौवनम् ।	SV-01-07-068-009a
स्वं चैव प्रतिपत्स्यामि पाप्मानं जरया सह ॥	SV-01-07-068-009c
तुर्वशुः	SV-01-07-068-010
न कामये जरां तात कामभोगप्रणाशिनीम् ।	SV-01-07-068-010a
बलरूपान्तकरणीं बुद्धिप्राणविनाशिनीम् ॥	SV-01-07-068-010c
ययातिः-	SV-01-07-068-011
यो मे त्वं हृदयाज्जातो वयस्स्वं न प्रयच्छसि ।	SV-01-07-068-011a
तुर्वशो त्वं प्रियं कामं नैृतत्सम्पत्स्यसे क्वचित् ॥	SV-01-07-068-011c
अराज भोजशब्दं तु तत्रावाप्स्यसि सान्वयः ।	SV-01-07-068-012a
तस्मात्प्रजासमुच्छेदं तुर्वशो तव यास्यति ॥	SV-01-07-068-012c
सङ्कीर्णाचारधर्मेषु प्रतिलोमचरेषु च ।	SV-01-07-068-013a
म्लेच्छेषु पिशिताशेषु मूढो राजा भविष्यसि ॥	SV-01-07-068-013c
गुरुदारप्रसक्तेपु तिर्यग्योनिगतेषु च ।	SV-01-07-068-014a
छिन्नधर्मस्वरूपेषु व्याधेषु जनयिष्यसि ॥	SV-01-07-068-014c
वैशम्पायनः-	SV-01-07-068-015
एवं स तुर्वशुं शप्त्वा ययातिस्सुतमात्मनः ।	SV-01-07-068-015a
शर्मिष्ठायास्सुतं द्रुह्युम् इदं वचनमब्रवीत् ॥	SV-01-07-068-015c
ययातिः- 	SV-01-07-068-016
द्रुह्यो त्वं प्रतिपद्यस्व पाप्मानं जरया सह ।	SV-01-07-068-016a
पूर्णे वर्षसहस्रे तु प्रतिदास्यामि यौवनम् ॥	SV-01-07-068-016c
द्रुह्युः-	SV-01-07-068-017
जीर्णश्शिशुवदादत्ते कालेऽन्नमशुचिर्यथा ।	SV-01-07-068-017a
न जुहोति च कालेऽग्निं न बुध्यति च कालतः ॥	SV-01-07-068-017c
न च कृत्यं करोत्येष तां जरां नाभिकामये ॥	SV-01-07-068-018ac
ययातिः- 	SV-01-07-068-019
यो मे त्वं हृदयाज्जातो वयस्स्वं न प्रयच्छसि ।	SV-01-07-068-019a
जरादोषस्त्वयोक्तोऽयं तस्मात्त्वं नाभिपत्स्यसे ॥	SV-01-07-068-019c
प्रजाश्च यौवनं प्राप्ता विनिशिष्यन्त्यतस्तव ।	SV-01-07-068-020a
अग्निप्रस्पन्दनपरस् त्वं चाप्येवं भविष्यसि ॥	SV-01-07-068-020c
ययातिः-	SV-01-07-068-021
अनो त्वं प्रतिपद्यस्व पाप्मानं जरया सह ।	SV-01-07-068-021a
एकं वर्षसहस्रं वै चरेयं तव रूपधृक् ॥	SV-01-07-068-021c
पूर्णे वर्षसहस्रे तु पुनस्ते यौवनं त्वहम् ।	SV-01-07-068-022a
दत्त्वा च प्रतिपत्स्ये वै पाप्मानं जरया सह ॥	SV-01-07-068-022c
अनुः	SV-01-07-068-023
न हस्तिनं नरो नाश्वं जीर्णो भुड्क्ते न पीठकम् ।	SV-01-07-068-023a
बाग्दुर्भगाऽस्य भवति तां जरां नैव कामये ॥	SV-01-07-068-023c
ययातिः-	SV-01-07-068-024
यो मे त्वं हृदयाज्जातो वयस्स्वं न प्रयच्छसि ।	SV-01-07-068-024a
हस्त्यश्वरथमुख्यानाम् अध्वा न स्यात्कदाचन ॥	SV-01-07-068-024c
हस्तिनां पीठकानां वा गर्दभानां तथैव च ।	SV-01-07-068-025a
उष्ट्राणां च गवां चैव शिबिकायास्तथैव च ॥	SV-01-07-068-025c
यद्वाऽन्यद्वाहनं किञ्चिद् देवो हन्यात् क्वचित्क्वचित् ।	SV-01-07-068-026a
अराजा तव जातश्च भविष्यति च दुर्मते ॥	SV-01-07-068-026c
वैशम्पायनः-	SV-01-07-068-027
प्रत्याख्यातश्चतुर्भिश्च शपित्वा तान् यदृच्छया ।	SV-01-07-068-027a
पूरोस्सकाशमगमज् ज्ञात्वा पूरुमलिङ्गिनम् ॥	SV-01-07-068-027c
ययातिः-	SV-01-07-068-028
पूरो त्वं मे प्रियः पुत्रस् त्वं गरीयान् भविष्यसि ।	SV-01-07-068-028a
जरा वली च मे तात पलितानि च पर्यगुः ॥	SV-01-07-068-028c
काव्यस्योशनसश्शापान्न च तृप्तोऽस्मि यौवने ।	SV-01-07-068-029a
पूरो त्वं प्रतिपद्यस्व पाप्मानं जरया सह ।	SV-01-07-068-029c
यथाकालं चरेयं वै विषयान् वयसा तव ॥	SV-01-07-068-029e
पूर्णे वर्षसहस्रे तु प्रतिदास्यामि यौवनम् ।	SV-01-07-068-030a
स्वं चैव प्रतिपत्स्यामि पाप्मानं जरया सह ॥	SV-01-07-068-030c
वैशम्पायनः-	SV-01-07-068-031
एवमुक्तः प्रत्युवाच पूरुः पितरमञ्जसा ।	SV-01-07-068-031a
यदात्थ मां महाराज तत्करिष्यामि ते वचः ॥	SV-01-07-068-031c
गुरोर्वै वचनं पुण्यं स्वर्ग्यमायुष्करं नृणाम् ।	SV-01-07-068-032a
गुरुप्रसादात् त्रैलोक्यम् अन्वशासच्छतक्रतुः ॥	SV-01-07-068-032c
गुरोरनुमतिं प्राप्य सर्वान् कामानवाप्नुयात् ।	SV-01-07-068-033a
प्रतिपत्स्यामि ते राजन् पाप्मानं जरया सह ॥	SV-01-07-068-033c
यावदिच्छसि वा जीवं तावत्तां धारयाम्यहम् ।	SV-01-07-068-034a
गृहाण यौवनं मत्तश् चर कामान् यथेप्सितान् ॥	SV-01-07-068-034c
जरयाऽहं प्रतिच्छन्नो वसे रूपधरस्तव ।	SV-01-07-068-035a
यौवनं भवते दत्त्वा चरिष्यामि यथात्थ माम् ॥	SV-01-07-068-035c
ययातिः-	SV-01-07-068-036
पूरो प्रीतोऽस्मि भद्रं ते प्रीतश्चेदं ददामि ते ।	SV-01-07-068-036a
सर्वकामसमृद्धा ते प्रजा राज्ये भविष्यति ॥	SV-01-07-068-036c
	
	
	
	
	
	
	
	
	
	
	
	
	
	
	
	
	
	
	
अध्यायः 069	
	
	
	
वैशम्पायनः-	SV-01-07-069-001
पौरवेणाथ वयसा ययातिर्नहुषात्मजः ।	SV-01-07-069-001a
रूपयौवनसम्पन्नः कुमार स्समपद्यत ।	SV-01-07-069-001c
प्रीतियुक्तो नृपश्रेष्ठश् चचारा विषयान् प्रियान् ॥	SV-01-07-069-001e
यथाकामं यथोत्साहं यथाकालं यथासुखम् ।	SV-01-07-069-002a
धर्माविरुद्धं राजेन्द्रो यथा भवति सोऽन्वभूत् ॥	SV-01-07-069-002c
देवानतर्पयद्यज्ञैश् श्राद्धैस्तद्वत्पितॄनपि ।	SV-01-07-069-003a
दीनान्धकृपणान् वृद्धान् अनाथांश्चाभ्यपूजयत् ॥	SV-01-07-069-003c
अतिथीनन्नपानैश्च विशश्च परिपालनैः ।	SV-01-07-069-004a
आनृशंस्येन शूद्रांश्च दस्यून्निग्रहणेन च ॥	SV-01-07-069-004c
धर्मेण स्वप्रजास्सर्वा यथावदनुरञ्जयन् ।	SV-01-07-069-005a
ययातिः पालयामास साक्षादिन्द्र इवापरः ॥	SV-01-07-069-005c
स राजा सिंहविक्रान्तो युवा विषयगोचरः ।	SV-01-07-069-006a
अविरोधेन धर्मस्य चचार सुखमुत्तमम् ॥	SV-01-07-069-006c
स सम्प्राप्य सुखान् कामांस् तृप्तः खिन्नश्च पार्थिवः ।	SV-01-07-069-007a
कालं वर्षसहस्रं तत् सस्मार मनुजाधिपः ॥	SV-01-07-069-007c
परिसङ्ख्याय कालज्ञः कलाः काष्ठाश्च वीर्यवान् ।	SV-01-07-069-008a
पूर्णं मत्वा ततः कालं पूरुं पुत्रमुवाच ह ॥	SV-01-07-069-008c
ययातिः-	SV-01-07-069-009
यथाकामं यथोत्साहं यथाकालमरिन्दम ।	SV-01-07-069-009a
सेविता विषयाः पुत्र यौवनेन मया तव ॥	SV-01-07-069-009c
तेजसा तव सत्पुत्र पूर्णं यौवनमुत्तमम् ।	SV-01-07-069-010a
पूरो प्रीतोऽस्मि भद्रं ते गृहाणेदं स्वयौवनम् ॥	SV-01-07-069-010c
राज्यं च मे गृहाणेदं यावदिच्छसि यौवनात् ।	SV-01-07-069-011a
तावद्दीर्घायुषा भुङ्क्ष्व त्वं हि मे प्रियकृत्सुतः ॥	SV-01-07-069-011c
वैशम्पायनः-	SV-01-07-069-012
प्रतिपेदे जरां राजा ययातिर्नहुषात्मजः ।	SV-01-07-069-012a
यौवनं प्रतिपेदे च पूरुस्स्वं पुनरात्मवान् ॥	SV-01-07-069-012c
अभिषेक्तुकामं नृपतिं पूरुं पुत्रं कनीयसम् ।	SV-01-07-069-013a
ब्राह्मणप्रमुखाः पौरा इदं वचनमब्रुवन् ॥	SV-01-07-069-013c
कथं शुक्रस्य नप्तारं देवयान्यास्सुतं प्रभो ।	SV-01-07-069-014a
ज्येष्ठं यदुमतिक्रम्य राज्यं पूरोः प्रदास्यसि ॥	SV-01-07-069-014c
यदुर्ज्येष्ठस्तव सुतो जातस्तमनु तुर्वशुः ।	SV-01-07-069-015a
शर्मिष्ठायास्सुतो द्रुह्युर् अनुः पूरुश्च पार्थिव ॥	SV-01-07-069-015c
कथं ज्येष्ठानतिक्रम्य यवीयान् राज्यमर्हति ।	SV-01-07-069-016a
एतत्सम्बोधयामस्त्वां धर्मं त्वमनुपालय ॥	SV-01-07-069-016c
ययातिः-	SV-01-07-069-017
ब्राह्मणप्रमुखा वर्णास् सर्वे शृण्वन्तु मे वचः ।	SV-01-07-069-017a
ज्येष्ठं प्रति यथा राज्यं न देयं मे कथं चन ॥	SV-01-07-069-017c
मम ज्येष्ठेन यदुना नियोगो नानुपालितः ।	SV-01-07-069-018a
प्रतिकूलः पितुर्यश्च न स पुत्रस्सतां मतः ॥	SV-01-07-069-018c
मातापित्रोर्वचनकृद्धितश्च विभवस्य च ।	SV-01-07-069-019a
स पुत्रः पुत्रवद्यश्च वर्तते पितृमातृषु ॥	SV-01-07-069-019c
पुदिति नरकस्याख्या दुःखं हि नरकं विदुः ।	SV-01-07-069-020a
पुतस्त्राणात्ततः पुत्त्रमिहेच्छन्ति परत्र च ॥	SV-01-07-069-020c
आत्मनस्सदृशः पुत्रः पितृदेवर्षिपूजने ।	SV-01-07-069-021a
यो बहूनां गुणकरस् स पुत्रो ज्येष्ठ उच्यते ॥	SV-01-07-069-021c
ज्येष्ठांशभाक् स गुणकृद् इह लोके परत्र च ॥	SV-01-07-069-022ac
श्रेयान् पुत्रो गुणोपेतस् स पुत्रो नेतरो वृथा ।	SV-01-07-069-023a
वदन्ति धर्मं धर्मज्ञाः पितॄणां पुत्रकारणात् ॥	SV-01-07-069-023c
यदुनाऽहमवज्ञातस् तथा तुर्वशुना पुनः ।	SV-01-07-069-024a
द्रुह्युना चानुना चैव मय्यवज्ञ कृता भृशम् ॥	SV-01-07-069-024c
पूरुणा मे कृतं वाक्यं मानितश्च विशेषतः ।	SV-01-07-069-025a
कनीयान् मम दायादो धृता येन जरा मम ।	SV-01-07-069-025c
भवतोऽनुनयाम्येवं पूरू राज्येऽभिषिच्यताम् ॥	SV-01-07-069-025e
पौराः-	SV-01-07-069-026
यः पुत्रो गुणसम्पन्नो मातापित्रोर्हितस्सदा ।	SV-01-07-069-026a
सर्वमर्हति कल्याणं कनीयानपि स प्रभो ॥	SV-01-07-069-026c
वेदे धमार्थशास्त्रेषु मुनिभिः कथितं पुरा ॥	SV-01-07-069-027ac
अर्हः पूरुरिदं राज्यं यस्सुतः प्रियकृत्तव ।	SV-01-07-069-028a
वरदानेन शुक्रस्य न शक्यं वक्तुमुत्तरम् ॥	SV-01-07-069-028c
वैशम्पायनः-	SV-01-07-069-029
पौरजानपदैस्तुष्टैर् इत्युक्तो नाहुषस्तदा ।	SV-01-07-069-029a
अभ्यषिञ्चत्तदा पूरुं ययातिर्द्विजपूर्वकम् ॥	SV-01-07-069-029c
यदुं च तुर्वशुं चोभौ द्रुह्युं चैव सहानुजम् ।	SV-01-07-069-030a
अन्तेष्वथ विनिक्षिप्य नाहुषस्स्वात्मजान् सुतान् ॥	SV-01-07-069-030c
दत्त्वा च पूरवे राज्यं वनवासाय दीक्षितः ।	SV-01-07-069-031a
पुरात् स निर्ययौ तस्माद् ब्राह्मणैस्तापसैस्सह ॥	SV-01-07-069-031c
यदोस्तु यादवा जातास् तुर्वशोर्यवनास्सुताः ।	SV-01-07-069-032a
द्रुह्योरपि सुता भोजा अनोस्तु म्लेच्छजातयः ॥	SV-01-07-069-032c
पूरोस्तु पौरवो वंशो यत्र जातोऽसि पार्थिव ।	SV-01-07-069-033a
इदं वर्षसहस्राणि राज्यं कारयिता प्रभो ॥ ॥	SV-01-07-069-033c
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 070	
	
	
	
	
वैशम्पायनः-	SV-01-07-070-001
एवं स नाहुषो राजा ययातिः पुत्रमीप्सितम् ।	SV-01-07-070-001a
राज्येऽभिषिच्य मुदितो वानप्रस्थोऽभवन्मुनिः ॥	SV-01-07-070-001c
उषित्वा च वने वासं ब्राह्मणैस्तापसैस्सह ।	SV-01-07-070-002a
फलमूलाशनो भूत्वा ततस्स्वर्गमितो गतः ॥	SV-01-07-070-002c
स गतस्स्वर्गवासार्थं निवसन् सुखमुत्तमम् ।	SV-01-07-070-003a
कालेन नातिमहता पुनश्शक्रेण पातितः ।	SV-01-07-070-003c
साधुभिस्सङ्गतिं लब्ध्वा पुनस्स्वर्गमुपेयिवान् ॥	SV-01-07-070-003e
जनमेजयः-	SV-01-07-070-004
स्वर्गतश्च पुनर्ब्रह्मन् निवसन् देववेश्मनि ।	SV-01-07-070-004a
कालेन नातिमहता शक्रेण च्यावितः कथम् ॥	SV-01-07-070-004c
निवसन्प्रच्युतस्स्वर्गाद् अप्राप्तो मेदिनीतलम् ।	SV-01-07-070-005a
स्थित आसीदन्तरिक्षे स तदेति श्रुतं मया ॥	SV-01-07-070-005c
तत एव पुनश्चापि गतस्स्वर्गमिति श्रुतम् ॥	SV-01-07-070-006ac
तदा सार्धं हि वसुना श्रीमता चाष्टकेन च ।	SV-01-07-070-007a
प्रतर्दनेन शिबिना समेत्य किल संसदि ।	SV-01-07-070-007c
कारणेन दिवं केन सम्प्राप्तो द्विजसत्तम ॥	SV-01-07-070-007e
सर्वमेतदशेषेण श्रोतुमिच्छामि तत्त्वतः ।	SV-01-07-070-008a
कथ्यमानं त्वया विप्र विप्रर्षिगणसन्निधौ ॥	SV-01-07-070-008c
राज देवसमो ह्यासीद् ययातिः पृथिवीपतिः ।	SV-01-07-070-009a
वर्धनः कुरुवंशस्य विभावसुसमद्युतिः ॥	SV-01-07-070-009c
तस्य विस्तीर्णयशसस् सत्यकीर्तेर्महात्मनः ।	SV-01-07-070-010a
चरितं श्रोतुमिच्छामि दिवि चेह च सर्वशः ॥	SV-01-07-070-010c
वैशम्पायनः-	SV-01-07-070-011
हन्त ते कथयिष्यामि ययातेरुत्तरां कथाम् ।	SV-01-07-070-011a
दिवि चेह च पुण्यार्थां सर्वपापप्रणाशिनीम् ॥	SV-01-07-070-011c
ययातिर्नाहुषो राजा पूरुं पुत्रं कनीयसम् ।	SV-01-07-070-012a
राज्येऽभिषिच्य मुदितः प्रवव्राज वनं तदा ॥	SV-01-07-070-012c
अन्तेष्वथ विनिक्षिप्य पुत्रान्वै पुरुपूर्वजान् ।	SV-01-07-070-013a
फलमूलाशनो राजा वने संन्यवसच्चिरम् ॥	SV-01-07-070-013c
संयतात्मा जितक्रोधस् तर्पयन्पितृदेवताः ।	SV-01-07-070-014a
अग्निं च विधिवज्जुह्वन् वानप्रस्थविधानतः ॥	SV-01-07-070-014c
अथितीन् पूजयामास वन्येन हविषा द्विजान् ।	SV-01-07-070-015a
शिलोञ्छवृत्तिमादाय शेषान्नकृतभोजनः ॥	SV-01-07-070-015c
पूर्णं वर्षसहस्रं च एवंवृत्तिरभून्नृपः ।	SV-01-07-070-016ac
अब्भक्षश्शरदस्त्रिंशद् आसीन्नियतवाङ्मनाः ।	SV-01-07-070-017a
ततश्च वायुभक्षोऽभूत् संवत्सरमतान्द्रितः ॥	SV-01-07-070-017c
पञ्चाग्निमध्ये च तपस् तेपे संवत्सरं पुनः ।	SV-01-07-070-018a
एकपादः स्थितश्चापि षण्मासानभवत्तदा ॥	SV-01-07-070-018c
एवमेव तदाब्दानां पर्यायेण गतस्सदा ।	SV-01-07-070-019a
महायोगी गतस्स्वर्गं जगाम प्रेत्य रोदसी ॥ ॥	SV-01-07-070-019c
	
	
	
	
	
	
	
	
	
	
	
अध्यायः 071	
	
	
	
वैशम्पायनः-	SV-01-07-071-001
स्वर्गतस्स तु राजेन्द्रो निवसन् देववेश्मनि ।	SV-01-07-071-001a
पूजितस्त्रिदशैस्साध्यैर् मरुद्भिर्वसुभिस्तथा ॥	SV-01-07-071-001c
देवलोकाद्ब्रह्मलोकं सञ्चरन् पुण्यकृद्वशी ।	SV-01-07-071-002a
पूजितस्त्रिदशैस्साध्यैर् ययातिरतिधार्मिकः ।	SV-01-07-071-002c
अवसत्पृथिवीपालो दीर्घकालमिति श्रुतः ॥	SV-01-07-071-002e
स कदाचिन्नृपश्रेष्ठो ययातिश्शक्रमागमत् ।	SV-01-07-071-003a
कथान्ते तत्र शक्रेण स पृष्टः पृथिवीपतिः ॥	SV-01-07-071-003c
इन्द्रः-	SV-01-07-071-004
यदा पूरुस्तव रूपेण राजञ्जरां गृहीत्वा विचचार भूमौ ।	SV-01-07-071-004a
तदा राज्यं सम्प्रदायैव तस्मै त्वया किमुक्तः कथयेह सत्यम् ॥	SV-01-07-071-004c
ययातिः-	SV-01-07-071-005
गङ्गायमुनयोर्मध्ये कृत्स्नोऽयं विषयस्तव ।	SV-01-07-071-005a
मध्ये पृथिव्यास्त्वं राजा भ्रातरोऽन्ताधिपास्तव ॥	SV-01-07-071-005c
न च कुर्यान्नरो दैन्यं शाठ्यं क्रोधं तथैव च ।	SV-01-07-071-006a
जैह्यं च मत्सरं वैरं सर्वत्रेव न कारयेत् ॥	SV-01-07-071-006c
मातरं पितरं चैव विद्वांसं च तपोधनम् ।	SV-01-07-071-007a
क्षमावन्तं च देवेन्द्र नावमन्येत बुद्धिमान् ॥	SV-01-07-071-007c
शक्तस्तु क्षमते नित्यम् अशक्तः क्रुध्यते नरः ।	SV-01-07-071-008a
दुर्जनस्सुजनं द्वेष्टि दुर्बलो बलवत्तरम् ॥	SV-01-07-071-008c
रूपवन्तमरूपी च धनवन्तं च निर्धनः ।	SV-01-07-071-009a
अकर्मी कर्मिणं द्वेष्टि धार्मिकं च न धार्मिकः ॥	SV-01-07-071-009c
निर्गुणो गुणवन्तं च शक्रैतत्कलिलक्षणम् ।	SV-01-07-071-010a
विपरीतं च राजेन्द्र एतेषु कृतलक्षणम् ॥	SV-01-07-071-010c
ब्राह्मणो वाऽथ राजा वा वैश्यो वा शूद्र एव वा ।	SV-01-07-071-011a
प्रशस्तेषु प्रसक्ताश्चेत् प्रशस्यन्ते यशस्विनः ॥	SV-01-07-071-011c
तस्मात्प्रशस्ते देवेन्द्र नरस्सक्तमना भवेत् ।	SV-01-07-071-012a
अलोकज्ञा ह्यप्रशस्ता भ्रातरस्ते ह्यबुद्धयः ॥	SV-01-07-071-012c
अन्ताधिपतयस्सर्वे ह्यभवन् गुरुशासनात् ॥	SV-01-07-071-013ac
इन्द्रः-	SV-01-07-071-014
त्वं हि वै धर्मदो राजन् कथ्यसे धर्ममुत्तमम् ।	SV-01-07-071-014a
कथयस्व पुनर्मेऽद्य लोकवृत्तान्तमुत्तमम् ॥	SV-01-07-071-014c
ययातिः-	SV-01-07-071-015
अक्रोधनः क्रोधनेभ्यो विशिष्टस् तथा तितिक्षुरतितिक्षोर्विशिष्टः ।	SV-01-07-071-015a
अमानुषेभ्यो मानुषाश्च प्रधाना विद्वांस्तथैवाविदुषः प्रधानः ॥	SV-01-07-071-015c
आक्रुश्यमानो नाक्रोशेन्मन्युरेवातितिक्षतः ।	SV-01-07-071-016a
आक्रोष्टारं निर्दहति सुकृतं चास्य विन्दति ॥	SV-01-07-071-016c
नारुन्तुदस्स्यान्न नृशंसवादी न हीनतः परमभ्याददीत ।	SV-01-07-071-017a
ययाऽस्य वाचा पर उद्विजेत न तां वदेद्रुशतीं पापलोक्याम् ॥	SV-01-07-071-017c
अरुन्तुदं पुरुषं रूक्षवाचं वाक्कण्टकैर्वितुदन्तं मनुष्यम् ।	SV-01-07-071-018a
क्षिप्रंह्यलक्षीर्भजते नरं तं मुखे निबद्धां निकृतिं वहन्तम् ॥	SV-01-07-071-018c
सद्भिः पुरस्तादथ पूजितस्स्यात् सद्भिस्सदा पृष्ठतो रक्षितस्स्यात् ।	SV-01-07-071-019a
सदाऽसतामतिवादांस्तितिक्षेत् सतां वृत्तं चाददीतार्यवृत्तिः ॥	SV-01-07-071-019c
वाक्सायका वदनान्निष्पतन्ति यैराहतश्शोचति रात्र्यहानि ।	SV-01-07-071-020a
परस्य वा मर्मसु ये पतन्ति तान् पण्डितो नावसृजेत्परेषु ॥	SV-01-07-071-020c
नैतादृशं संवननं त्रिषु लोकेषु विद्यते ।	SV-01-07-071-021a
दया मैत्री च भूतेषु दानं च मधुरा च वाक् ॥	SV-01-07-071-021c
तस्मात्सान्त्वं सदा वाच्यं न वाच्यं परुषं क्वचित् ।	SV-01-07-071-022a
पूज्यान् सम्पूजयेन्नित्यं न याचेच्च कदा चन ॥ ॥	SV-01-07-071-022c
	
	
	
	
	
	
अध्यायः 072	
	
इन्द्रः-	SV-01-07-072-001
सर्वाणि कर्माणि समाप्य राजन् गृहं परित्यज्य वनं गतोऽसि ।	SV-01-07-072-001a
तत् त्वां पृच्छामि नहुषस्य पुत्र केनासि तुल्यस्तपसा ययाते ॥	SV-01-07-072-001c
ययातिः-	SV-01-07-072-002
नाहं देवमनुष्येषु न गन्धर्वमहर्षिषु ।	SV-01-07-072-002a
आत्मनस्तपसा तुल्यं कञ्चित् पश्यामि वासव ॥	SV-01-07-072-002c
इन्द्रः-	SV-01-07-072-003
यदाऽवमंस्थाः सदृशाञ्छ्रेयसश्च वरीयसश्चापि निजप्रभावात् ।	SV-01-07-072-003a
तस्माल्लोकाश्चान्तवन्तश्च ये ते क्षीणे पुण्ये पतितोऽस्यद्य राजन् ॥	SV-01-07-072-003c
ययातिः-	SV-01-07-072-004
सुरर्षिगन्धर्वनरावमानात् क्षयं गतो मे यदि शक्र लोकः ।	SV-01-07-072-004a
इच्छेयं वै सुरलोकाद्विहीनः सतां समीपे पतितुं देवराज ॥	SV-01-07-072-004c
इन्द्रः-	SV-01-07-072-005
सतां सकाशे पतितोऽसि राजंश् च्युतः प्रतिष्ठां यत्र लब्धोऽसि भूयः ।	SV-01-07-072-005a
एवं विदित्वा नाहुष मा स्म सर्वान् वाचाऽवमंस्थाः सदृशाञ्श्रेयसश्च ॥	SV-01-07-072-005c
वैशम्पायनः-	SV-01-07-072-006
ततः प्रभूतामरराजजुष्टात् पुण्याँल्लोकात् पतमानं ययातिम् ।	SV-01-07-072-006a
सम्प्रेक्ष्य राजर्षिरथाष्टकस्तम् उवाच सद्धर्मविधानगोप्ता ॥	SV-01-07-072-006c
अष्टकः-	SV-01-07-072-007
कस्त्वं युवा वासवतुल्यरूपः स्वतेजसा दीप्यमानो यथाऽग्निः ।	SV-01-07-072-007a
पतस्युदीर्णाम्बुधरान्धकारात् खात् खेचराणां प्रवरो यथाऽर्कः ॥	SV-01-07-072-007c
दृष्ट्वा च त्वां सूर्यपथात् पतन्तं वैश्वानरार्कद्युतिमप्रमेयम् ।	SV-01-07-072-008a
किं नु स्विदेतत्पततीति सर्वे वितर्कयन्तः परिमोहितास्स्मः ॥	SV-01-07-072-008c
दृष्ट्वा च त्वां विष्ठितं देवमार्गे शक्रार्कविष्णुप्रतिमप्रभावम् ।	SV-01-07-072-009a
अभ्युद्गतास्त्वां वयमद्य सर्वे तत्वं पाते तव जिज्ञासमानाः ॥	SV-01-07-072-009c
न चापि त्वां धृष्णुमः प्रष्टुमग्रे न च त्वमस्मान् पृच्छसे ये वयं स्मः ।	SV-01-07-072-010a
तत्त्वां पृच्छामः कमनीयरूप कस्य त्वं वा किन्निमित्तं त्वमागाः ॥	SV-01-07-072-010c
भयं तु ते व्येतु विषादमोहौ त्यजाशु देवेन्द्रसमानुरूप ।	SV-01-07-072-011a
त्वां वर्तमानं हि सतां सकाशे नालं प्रसोढुं बलवृत्रहन्ता ॥	SV-01-07-072-011c
सन्तः प्रतिष्ठा हि सुखच्युतानां सतां सदैवामरराजकल्प ।	SV-01-07-072-012a
सुसङ्गतास्स्थावरजङ्गमेशाः प्रतिष्ठितस्त्वं सदृशेषु सत्सु ॥	SV-01-07-072-012c
प्रभुरग्निः प्रतपने भूमिरावपने प्रभुः ।	SV-01-07-072-013a
प्रभुस्सूर्यः प्रकाशित्वे सतामभ्यागतः प्रभुः ॥ ॥	SV-01-07-072-013c
	
	
	
	
	
अध्यायः 073	
	
	
ययातिः-	SV-01-07-073-001
अहं ययातिर्नहुषस्य पुत्रः पूरोः पिता सर्वभूतावमानात् ।	SV-01-07-073-001a
प्रभ्रंशितस्सुरर्षिसिद्धलोकाद् इतश्च्युतः प्रपताम्यल्पपुण्यः ॥	SV-01-07-073-001c
अहं हि पूर्वो वयसा भवद्भ्यस् तेनाभिवादं भवतां न प्रयुञ्जे ।	SV-01-07-073-002a
यो विद्यया तपसा जन्मना वा वृद्धस्स पूज्यो भवति द्विजानाम् ॥	SV-01-07-073-002c
अष्टकः-	SV-01-07-073-003
अविद्वांश्चेद्वयसा यस्सवृद्धः  इतीह राजन्नाभिवाद्यः कथञ्चित् ।	SV-01-07-073-003a
यो वै विद्वान् वयसा न स्म वृद्धः स वै पूज्यो भवति द्विजानाम् ॥	SV-01-07-073-003c
ययातिः-	SV-01-07-073-004
प्रतिकूलं कर्मणां पापमाहुस् तद्वर्तने प्रापणे पापलोक्यम् ।	SV-01-07-073-004a
तस्मात् सन्तो नातिवर्तन्ति चैतद् यदात्मैषामप्यनुकूलवादी ॥	SV-01-07-073-004c
अष्टकः-	SV-01-07-073-005
अभूद्धनं मे विपुलं महद्वै विवेष्टमानो नाधिगन्ता तदस्मि ।	SV-01-07-073-005a
एवं प्रधार्यात्महिते निविष्टो यो वर्तते नावजानाति जीवन् ॥	SV-01-07-073-005c
महाधनो यो यजते स्म यज्ञैर् यस्सर्वविद्यासु विनीतबुद्धिः ।	SV-01-07-073-006a
वेदानधीत्य तपसा योज्य देहं दिवं स यायात् पुरुषो वीतमोहः । 	SV-01-07-073-006c
न जातु हृष्येन्महता धनेन वेदानधीयीत नाहङ्कृतस्स्यात्॥	SV-01-07-073-006e
नानाभावा बहवो जीवलोके दैवाधीना नष्टचेष्टाधिकाराः ।	SV-01-07-073-007a
तत्प्राप्येत न विहन्येत धीरो दिष्टं बलीय इति मत्वाऽऽत्मबुद्ध्या ॥	SV-01-07-073-007c
सुखं हि जन्तुर्यदि वाऽपि दुःखं दैवाधीनं विन्दति नात्मशक्त्या ।	SV-01-07-073-008a
तस्माद्दिष्टं बलवन्मन्यमानो न सञ्ज्वरेन्नातिहृष्येत्कदाचित् ॥	SV-01-07-073-008c
दुःखे न तप्येत सुखे न हृष्येत् समेन वर्तेत स दैव धीरः ॥	SV-01-07-073-009ac
भये न मुह्याम्यष्टकाहं कदाचित् सन्तापो मे मानसो नास्ति कश्चित् ।	SV-01-07-073-010a
धाता यथा मां विदधाति लोके ध्रुवं तथाऽहं भवितेति मत्वा ॥	SV-01-07-073-010c
संस्वेदजादुद्भिजादण्डजाद्वा सरीसृपाः कृमयोऽथाप्सु मत्स्याः ।	SV-01-07-073-011a
तथाश्मानस्तृणकाष्ठं च सर्वे दिष्टक्षये स्वां प्रकृतिं भजन्ति ॥	SV-01-07-073-011c
अनित्यतां सुखदुःस्वस्य मत्वा बुद्ध्या कस्मादष्टकं सम्पतेयम् ।	SV-01-07-073-012a
किं कुर्यां वै किं च कृत्वा न तप्ये तस्मात्सन्तापं वर्जयाम्यप्रमत्तः ॥	SV-01-07-073-012c
	
दुःखे न खिद्येन्न सुखेन माद्येत् समेन वर्तेत स धीरधर्मा ।	SV-01-07-073-013a
दिष्टं बलीयस्समवेक्ष्य बुद्ध्या न सज्जते चात्र भृशं मनुष्य ।	SV-01-07-073-013c
दृष्टो हि मे परमश्चापि लोकः प्राप्ता लोकास्सर्वतो नास्ति निष्ठा ॥	SV-01-07-073-013e
अष्टकः-	SV-01-07-073-014
ये ये लोकाः पार्थिवेन्द्र प्रधाना स्वयं भुक्ता यं च कालं यथावत् ।	SV-01-07-073-014a
तं मे राजन् ब्रूहि सर्वं यथावत् क्षेत्रज्ञवद्भाषसे त्वं हि धर्मम्॥	SV-01-07-073-014c
ययातिः-	SV-01-07-073-015
राजाऽहमासमिह सार्वभौमस्ततो लोकान् महतोऽहं जयेयम् ।	SV-01-07-073-015a
तत्रावसं वर्षसहस्रमात्रं ततो लोकमपरमभ्युपेतः ॥	SV-01-07-073-015c
ततः पुरीं पुरुहूतस्य रम्यां सहस्रद्वारां शतयोजनान्ताम् ।	SV-01-07-073-016a
अध्यवसं वर्षसहस्रमात्रं ततो लोकमपरमभ्युपेतः ॥	SV-01-07-073-016c
ततो दिव्यमजरं प्राप्य लोकं प्रजापतेर्लोकमन्यैर्दुरापम् ।	SV-01-07-073-017a
तत्रावसं वर्षसहस्रमात्रं ततो लोकमपरमभ्युपेतः ॥	SV-01-07-073-017c
देवस्य देवस्य निवेशने च विजित्य लोकानवसं यथेष्टम् ।	SV-01-07-073-018a
सम्पूज्यमानस्त्रिदशैस्समेतैस्तुल्यप्रभावद्युतिरीश्वराणाम् ॥	SV-01-07-073-018c
तथाऽवसं नन्दने कामरूपी संवत्सराणामयुतं शतानाम् ।	SV-01-07-073-019a
सहाप्सरोभिर्विहरन् पुण्यगन्धान् पश्यन्नगान् पुष्पिताग्रान् सुरूपान् ॥	SV-01-07-073-019c
तत्रस्थं मां देव सुखेषु सक्तं कालेऽतीते महति ततोऽतिमात्रम् ।	SV-01-07-073-020a
दूतो देवानामब्रवीदुग्ररूपो ध्वंसेत्युच्चैस्त्रिः प्लुतेन स्वरेण ॥	SV-01-07-073-020c
एतावन्मे विदितं राजसिंह ततो भ्रष्टोऽहं नन्दनात् क्षीणपुण्यः ।	SV-01-07-073-021a
वाचोऽश्रौषं चान्तरिक्षे सुराणाम् अनुक्रोशाच्छोचतां मानवेन्द्र ॥	SV-01-07-073-021c
अहो कष्टं क्षीणपुण्यो ययातिः पतत्यसौ पुण्यकृत्पुण्यकीर्तिः ।	SV-01-07-073-022a
तानब्रुवं पतमानस्तथाऽहं सतां मध्ये निपतेयं कथं नु ॥	SV-01-07-073-022c
तैराख्याता भवतां यज्ञभूमिः समीक्ष्यैनां त्वरितमुपागतोऽस्मि ।	SV-01-07-073-023a
हविर्गन्धं देशिकं यज्ञभूमेर् धूमापाङ्गं प्रतिगृह्णन् प्रतीतः ॥ 	SV-01-07-073-023c
	
	
	
	
	
	
	
	
	
	
अध्यायः 074	
	
	
	
	
अष्टकः-	SV-01-07-074-001
तथा वसन्नन्दने कामरूपी संवत्सराणामयुतं शतानाम् ।	SV-01-07-074-001a
किं कारणं कार्तयुगप्रधान हित्वापि तद्येन धरां प्रपन्नः ॥	SV-01-07-074-001c
ययातिः-	SV-01-07-074-002
सम्बन्धिनो ज्ञातिस्सुहृज्जानाश्च क्षीणे वित्ते सन्त्यजन्तीह मर्त्यम् ।	SV-01-07-074-002a
तथा चैनं क्षीणपुण्यं मनुष्यं त्यजन्ति सद्यस्सेश्वरा देवसङ्घाः ॥	SV-01-07-074-002c
अष्टकः-	SV-01-07-074-003
कथं तत्र क्षीणपुण्या भवन्ति सम्मुह्यते मेऽत्र मनोऽतिमात्रम् ।	SV-01-07-074-003a
के वा विशिष्टाः कस्य धामोपयान्ति तन्मे ब्रूहि क्षेत्रवित् त्वं मतो मे ॥	SV-01-07-074-003c
ययातिः-	SV-01-07-074-004
इमं भौमं नरकं ते पतन्ति लालप्यमाना नरदेव सर्वे ।	SV-01-07-074-004a
ते कङ्कगोमायुबलाशनार्थं क्षीणे पुण्ये बहुशः प्रव्रजन्ति ॥	SV-01-07-074-004c
तस्मादेतद्वर्जनीयं नरेण दुष्टं लोके गर्हणीयं च कर्म ।	SV-01-07-074-005a
आख्यातं ते पार्थिव सर्वमेतद् भूयश्चेदानीं वद किं ते वदामि ॥	SV-01-07-074-005c
अष्टकः-	SV-01-07-074-006
यदा समन्तात्पतितं तुदन्ति वयांसि गृध्राः पिशिताशनाश्च ।	SV-01-07-074-006a
कथं भवन्ति कथमाविर्भवन्ति न भौममन्तं नरकं शृणोमि ॥	SV-01-07-074-006c
ययातिः-	SV-01-07-074-007
ऊर्ध्वं देहाद्ब्रह्मणा जृम्भमाणाद् व्यक्तं पृथिव्यामिह सञ्चरन्तः ।	SV-01-07-074-007a
इमं भौमं नरकं ते पतन्ति नावेक्षन्ते वर्षपूगाननेकान् ॥	SV-01-07-074-007c
षष्टिं सहस्राणि पतन्ति व्योम्नः तथाऽशीतिं चोपरिवत्सराणि ।	SV-01-07-074-008a
तान्वै तुदन्ति पपतन्तं प्रपातं भीमा भौमा राक्षसास्तीक्ष्णदंष्ट्राः ॥	SV-01-07-074-008c
अष्टकः-	SV-01-07-074-009
यदेनसा ते पततस्तुदन्ति भीमा भौमा राक्षसास्तीक्ष्णदंष्ट्राः ।	SV-01-07-074-009a
कथं भवन्ति कथमाविर्भवन्ति कथम्भूता गर्भभूता भवन्ति ॥	SV-01-07-074-009c
ययातिः-	SV-01-07-074-010
अस्रं रेतः पुष्परसानुपृत्तम् अन्वेति तावत् पुरुषेण सृष्टम् ।	SV-01-07-074-010a
तच्चैतस्यां रज आपद्यते वै स गर्भभूतस्समुपैति तत्र ॥	SV-01-07-074-010c
वनस्पतींश्चौषधीश्चाविशन्ति आपो वायुंः पृथिवी चान्तरिक्षम् ।	SV-01-07-074-011a
चतुष्पदां द्विपदां चाति सर्वमेव रसा भूता गर्भभूता भवन्ति ॥	SV-01-07-074-011c
अष्टकः-	SV-01-07-074-012
अन्यो हि वैनं विदधातीह गर्भम् उताहोस्वित् स्वेन कामेन याति ।	SV-01-07-074-012a
आपद्यमानो नरयोनिमेताम् आचक्ष्व मे संशयात् प्रब्रवीमि ॥	SV-01-07-074-012c
शरीरदेहातिसमुच्छ्रयं च चक्षुश्श्रोत्रे लभते केन सञ्ज्ञाम् ।	SV-01-07-074-013a
एतत्तत्त्वं सर्वमाचक्ष्व पृष्टः क्षेत्रज्ञं त्वां तात मन्याम सर्वे ॥	SV-01-07-074-013c
ययातिः	SV-01-07-074-014
वायुस्समुत्कर्षति गर्भयोनिम् ऋतौ रेतः पुष्परसानुवृत्तम् ।	SV-01-07-074-014a
स तत्र तन्मात्रकृताधिकारः क्रमेण संवर्धयतीह गर्भम् ॥	SV-01-07-074-014c
स जायमानो निगृहीतगात्रः प्रज्ञातनिष्ठायतनो मनुष्यः ।	SV-01-07-074-015a
स श्रोत्राभ्यां वेदयतीह शब्दं सम्यग्रूपं पश्यति चक्षुषा च ॥	SV-01-07-074-015c
घ्नाणेन गन्धं जिह्वया वै रसं च त्वचा स्पर्शं मनसा वेदभावान् ।	SV-01-07-074-016a
इत्यष्टकैतान् विहितांश्च विद्धि सहात्मनः प्राणभृतश्शरीरे ॥	SV-01-07-074-016c
अष्टकः-	SV-01-07-074-017
यस्संस्थितः पुरुषो दह्यते वा निहन्यते वा विनिकृष्यते वा ।	SV-01-07-074-017a
अभावभूतस्स विनाशमेत्य केनात्माना चेतयते परस्तात् ॥	SV-01-07-074-017c
ययातिः-	SV-01-07-074-018
हित्वा सोऽसून् सुप्तवन्निष्टनित्वा पुरोधाय स्वं सुकृतं दुष्कृतं च ।	SV-01-07-074-018a
अन्यां योनिं पवमानानुसारी हित्वा देहं भजते राजसिंह ॥	SV-01-07-074-018c
पुण्यां योनिं पुण्यकृतो भजन्ते पापां योनिं पापकृतो भजन्ति ।	SV-01-07-074-019a
कीटाः पतङ्गाश्च भवन्ति पापा न मे विवक्षास्ति महानुभाव ॥	SV-01-07-074-019c
चतुष्पदा द्विपदाष्षट्पदाश्च तथा राजन् गर्भभूता भवन्ति ।	SV-01-07-074-020a
आख्यातमेतन्निखिलेन सर्वं भूयस्तु किं पृच्छसि राजसिंह ॥	SV-01-07-074-020c
अष्टकः-	SV-01-07-074-021
किंस्वित् कृत्वा लभते तात लोकान् मर्त्यश्श्रेष्ठांस्तपसा विद्यया च ।	SV-01-07-074-021a
तन्मे पृष्टश्शंस सर्वं यथावच् छुभाँल्लोकान् येन गच्छेत् क्रमेण ॥	SV-01-07-074-021c
ययातिः-	SV-01-07-074-022
तपश्च दानं च यशो दमश्च ह्रीरार्जवं सर्वभूतानुकम्पा ।	SV-01-07-074-022a
नश्यन्ति मानेन तथाऽभिभूताः पुंसस्सदैवेति वदन्ति सन्तः ॥	SV-01-07-074-022c
अधीयानः पण्डितम्मन्यमानो यो विद्यया हन्ति यशः परेषाम् ।	SV-01-07-074-023a
तस्यान्तवन्तश्च भवन्ति लोका न चास्य तद्ब्रह्म फलं ददाति ॥	SV-01-07-074-023c
चत्वारि कर्माण्यभयङ्कराणि भयं प्रयच्छन्त्ययथाकृतानि ।	SV-01-07-074-024a
मानाग्निहोत्रमुत मानमौनं मानेनाधीतमुत मानयज्ञः ॥	SV-01-07-074-024c
न मानमान्यो मुदमाददीत न सन्तापं प्राप्नुयाच्चावमानात् ।	SV-01-07-074-025a
तं साधवः पूजयन्तीह लोके नासाधवस्साधुबुद्धिं लभन्ते ॥	SV-01-07-074-025c
इति दद्यादिति यजेद् इत्यधीयीत मे व्रतम् ।	SV-01-07-074-026a
इत्यस्मीति भयान्याहुस् तानि वर्ज्यानि नित्यशः ॥	SV-01-07-074-026c
ये नाश्रमान् वेदयन्ते पुराणाः मनीषिणो मनसा संविभक्तान् ।	SV-01-07-074-027a
तन्निश्श्रेयस्तैजसं रूपमेत्य परां शान्तिं प्राप्नुते प्रत्यगेव ॥	SV-01-07-074-027c
	
	
	
	
	
	
	
	
	
	
	
	
	
अध्यायः 075	
	
	
अष्टकः-	SV-01-07-075-001
चरन् गृहस्थः कथमेति देवान् कथं भिक्षुः कथमाचार्यकर्मा ।	SV-01-07-075-001a
वानप्रस्थस्सत्पथे सन्निविष्टो कथमेतास्मिन् सम्प्रति वेदयन्ति ॥	SV-01-07-075-001c
ययातिः-	SV-01-07-075-002
आहूताध्यायी गुरुकर्मस्वचोद्यः पूर्वोत्थायी चरमं चोपशायी ।	SV-01-07-075-002a
मृदुर्दान्तो धृतिमानप्रमत्तः स्वाध्यायशीलस्सिध्यति ब्रह्मचारी ॥	SV-01-07-075-002c
धर्मागतं प्राप्य धनं यजेत दद्यात् सदैवातिथीन् भोजयेच्च ।	SV-01-07-075-003a
अनाददानश्च परैरदत्तं सैषा गृहस्थोपनिषत्पुराणी ॥	SV-01-07-075-003c
स्ववीर्यजीवी वृजिनान्निवृत्तो दाता परेभ्यो न परोपतापी ।	SV-01-07-075-004a
मृगैस्सचारी वनजान्नभोजी तादृङ्मुनिस्सिद्धिमुपैत्यरणये ॥	SV-01-07-075-004c
अशिल्पजीवी न गृहस्थश्च नित्यं जितेन्द्रियस्सर्वतो विप्रमुक्तः ।	SV-01-07-075-005a
अनौकसारी लघुरल्पाशनश्च चरन् देशानेकचरस्स भिक्षुः ॥	SV-01-07-075-005c
रात्र्या यया चाभिजिताश्च लोका भवन्ति कामाविजितास्सुखाश्च ।	SV-01-07-075-006a
तामेव रात्रिं प्रयतेत विद्वान् अरण्यनित्यो भवितुं यतात्मा ॥	SV-01-07-075-006c
	
दशैव पूर्वानपरान्दशैव ज्ञातीन् सहात्मानमथैकविंशम् ।	SV-01-07-075-007a
अरण्यनित्यस्सुकृते दधाति विमुच्यारण्ये स्वशरीरधातून् ॥	SV-01-07-075-007c
अष्टकः-	SV-01-07-075-008
कथं स्विद्वसतोऽरण्यं कति मौनानि चाप्युत ।	SV-01-07-075-008a
भवन्तीति तदाचक्ष्व श्रोतुमिच्छामहे वयम् ॥	SV-01-07-075-008c
ययातिः-	SV-01-07-075-009
अरण्ये वसतो यस्य ग्रामो भवति पृष्ठतः ।	SV-01-07-075-009a
ग्रामे निवसतोऽरण्यं स मुनिस्स्याज्जनाधिप ॥	SV-01-07-075-009c
अष्टकः-	SV-01-07-075-010
कथंस्विद्वसतोऽरण्ये ग्रामो भवति पृष्ठतः ।	SV-01-07-075-010a
ग्रामे वा वसतोऽरण्यं कथं भवति पृष्ठतः ॥	SV-01-07-075-010c
ययातिः-	SV-01-07-075-011
न ग्राम्यमुपयुञ्जीत य आरण्यो मुनिर्भवेत् ।	SV-01-07-075-011a
तथाऽस्य वसतोऽरण्ये ग्रामो भवति पृष्ठतः ॥	SV-01-07-075-011c
अनग्निरनिकेतश्च अगोत्रचरणो मुनिः ।	SV-01-07-075-012a
कौपीनाच्छादनी चीरी सर्वस्वादुविवर्जितः ॥	SV-01-07-075-012c
यावत्प्राणाभिसन्धानं तावदिच्छेच्च भोजनम् ।	SV-01-07-075-013a
तथाऽस्य वसतो ग्रामेऽरण्यं भवति पृष्ठतः ॥	SV-01-07-075-013c
यस्तु कामान् परित्यज्य त्यक्त्वा कर्म जितेन्द्रियः ।	SV-01-07-075-014a
आतिष्ठेच्च मुनिर्मौनं स लोके सिद्धिमाप्नुयात् ॥	SV-01-07-075-014c
धौतदन्तं कृत्तनखं सदा स्नातं दयापरम् ।	SV-01-07-075-015a
असितं सितकर्मस्थं कस्तं नार्चितुमर्हति  ॥	SV-01-07-075-015c
तपसा कर्शितः क्षामः क्षीणमांसास्थिशोणितः ।	SV-01-07-075-016a
यदा भवति निर्द्वन्द्वो मुनिर्मौनं समास्थितः ।	SV-01-07-075-016c
अथ लोकमिमं जित्वा लोकं विजयते परम् ॥	SV-01-07-075-016e
आस्येन तु य आहारं गोवन्मृगयते मुनिः ।	SV-01-07-075-017a
अथास्य लोकः पूर्वो यस् सोऽमृतत्वाय कल्पते ॥	SV-01-07-075-017c
सामान्यधर्मस्सर्वेषां क्रोधो लोभो द्रुहाऽक्षमा ॥	SV-01-07-075-018ac
विहाय मत्सरं स्तैन्यं गर्वं दम्भं च पैशुनम् ।	SV-01-07-075-019a
क्रोधं लोभं ममत्वं च यस्य नास्ति स धर्मवित् ॥	SV-01-07-075-019c
अष्टकः-	SV-01-07-075-020
नित्यास्नायी ब्रह्मचारी गृहस्थो वनगो मुनिः ।	SV-01-07-075-020a
नाधर्ममशनात्प्राप्येत् कथं ब्रूहीह पृच्छते ॥	SV-01-07-075-020c
ययातिः-	SV-01-07-075-021
अष्टौ ग्रासा मुनेर्भक्ष्याः षोडशारण्यवासिनः ।	SV-01-07-075-021a
द्वात्रिंशत्तु गृहस्थस्य अमितं ब्रह्मचारिणः ॥	SV-01-07-075-021c
इत्येवं कारणाज्ज्ञेयम् अष्टकैतच्छुभाशुभम् ॥ ॥	SV-01-07-075-021e
	
	
	
	
	
	
	
	
	
	
अध्यायः 076	
	
	
अष्टकः-	SV-01-07-076-001
कतरस्त्वेतयोः पूर्वं देवानामेति साम्यताम् ।	SV-01-07-076-001a
उभयोर्धावतो राजन् सूर्याचन्द्रमसोरिव ॥	SV-01-07-076-001c
ययातिः-	SV-01-07-076-002
अनिकेतो गृहस्थेषु कामवृत्तेष्वसंयतः ।	SV-01-07-076-002a
ग्राम एव वसन्भिक्षुस् तयोः पूर्वतरं गतः ॥	SV-01-07-076-002c
अप्राप्य दीर्घमायुस्तु यः प्राप्तो विकृतिं चरेत् ।	SV-01-07-076-003a
तप्यते यदि तत्कृत्वा चरेत्सोऽन्यत्तपस्तथा ॥	SV-01-07-076-003c
पापानां कर्मणां नित्यं बिभीयाद्यस्तु मानवः ।	SV-01-07-076-004a
सुखमप्याचरन्नित्यं सोऽत्यन्तं सुखमेधते ॥	SV-01-07-076-004c
यद्वै नृशंसं तदसत्यमाहुर् यत्सेवते धर्ममथार्थबुद्धिः ।	SV-01-07-076-005a
अस्वोऽप्यनाशी च तथैव राजंस् तदार्जवं स समाधिस्तदार्यम् ॥	SV-01-07-076-005c
अष्टकः-	SV-01-07-076-006
केनासि दूतः प्रहितोऽद्य राजन् युवा स्रग्वी दर्शनीयस्सुवर्चाः ।	SV-01-07-076-006a
कुत आगतः कतरस्यां दिशि त्वम् उताहोस्वित्पार्थिवं स्थानमस्ति ॥	SV-01-07-076-006c
ययातिः-	SV-01-07-076-007
इमं भौमं नरकं क्षीणपुण्यः प्रवेष्टुमुर्वीं गगनाद्विप्रहीणः ।	SV-01-07-076-007a
विद्वांश्चैवं मतिमानार्यबुद्धिर् ममाभवत्कर्मलोक्यं च सर्वम् ।	SV-01-07-076-007c
उक्त्वाऽहं वः प्रपतिष्याम्यनन्तरं त्वरयन्ति मां ब्राह्मणा लोकपालाः ॥	SV-01-07-076-007e
सतां सकाशे तु वृतः प्रपातस् ते सङ्गता गुणवन्तश्च सर्वे ।	SV-01-07-076-008a
शक्राच्च लब्धो हि वरो मयैष पतिष्यता भूमितले नरेन्द्र ॥	SV-01-07-076-008c
अष्टकः-	SV-01-07-076-009
पृच्छामि त्वां प्रपतन्तं प्रपातं ये मे लोकास्तत्र राजेन्द्र सन्ति ।	SV-01-07-076-009a
यद्यन्तरिक्षे यदि वा दिवि श्रिताः क्षेत्रज्ञं त्वां तस्य धर्मस्य मन्ये ॥	SV-01-07-076-009c
ययातिः-	SV-01-07-076-010
यावत्पृथिव्यां व्रीहियवं गवाश्वं सहारण्यैः पशुभिः पार्वतैश्च ।	SV-01-07-076-010a
तावन्तो लोका दिवि राजन् स्थिता वै तदा विजानीहि नरेन्द्रसिंह ॥	SV-01-07-076-010c
अष्टकः-	SV-01-07-076-011
तांस्ते ददामि मा प्रपत प्रपातं ये मे लोका दिवि राजेन्द्र सन्ति ।	SV-01-07-076-011a
यद्यन्तरिक्षे यदि वा दिवि श्रितास् तानाक्रमस्व क्षिप्रममित्रसाहः ॥	SV-01-07-076-011c
ययातिः-	SV-01-07-076-012
नास्मद्विधः क्षत्रियवंशजातः प्रतिग्रहे वर्तते क्षत्रमुख्य ।	SV-01-07-076-012a
यथा प्रदेयं सततं द्विजेभ्यस् तथाऽददं पूर्वमहं द्विजेभ्यः ॥	SV-01-07-076-012c
नाब्राह्मणः कृपणं जातु जीवेद् दद्यान्न याचोदिति क्षत्रधर्मः ।	SV-01-07-076-013a
सोऽहं यदा कृतपूर्वं चरेयं विवित्समानः किमुतात्र साधु ॥	SV-01-07-076-013c
प्रतर्दनः-	SV-01-07-076-014
पृच्छामि त्वां काशिराजोऽहमस्मि प्रतर्दनोऽहं यदि मे सन्ति लोकाः ।	SV-01-07-076-014a
यद्यन्तरिक्षे यदि वा दिवि श्रिताः क्षेत्रज्ञं त्वां तस्य धर्मस्य मन्ये ॥	SV-01-07-076-014c
ययातिः-	SV-01-07-076-015
ये सन्ति लोका बहवस्ते नरेन्द्र एकैकशस्सप्त सप्तैव तानि ।	SV-01-07-076-015a
मधुच्युतो घृतसिक्ता विशोकास् ते तावन्तस्त्वां प्रतिपालयन्ति ॥	SV-01-07-076-015c
प्रतर्दनः-	SV-01-07-076-016
तांस्ते ददानि मा प्रपत प्रपातं ये मे लोकास्तव ते वै भवन्तु ।	SV-01-07-076-016a
यद्यन्तरिक्षे यदि वा दिवि श्रितास् तानाक्रमस्व प्रददाम्यहं ते ॥	SV-01-07-076-016c
ययातिः-	SV-01-07-076-017
न तुल्यतेजास्सुकृतं कामयेत योगक्षेमं पार्थिव पार्थिवस्सन् ।	SV-01-07-076-017a
दैवादेशादापदं प्राप्य विद्वांश् चरेन्नृशंसं न हि जातु राजा ॥	SV-01-07-076-017c
धर्म्यं मार्गं यतमानो यशस्यं कुर्यान्नृपो धर्ममवेक्षमाणः ।	SV-01-07-076-018a
न मद्विधो धर्मबुद्धिं विजानन् कुर्यादेवं कृपणं मां यथाऽऽत्थ ॥	SV-01-07-076-018c
कुर्यात्तथा वै न कृतं यदन्यैर् विवित्समानः किमिवात्र साधु ॥	SV-01-07-076-019ac
धर्माधर्मौ सुविनिश्चित्य सम्यक् कार्याकार्येष्वप्रमत्तश्चरेद्यः ।	SV-01-07-076-020a
स वै धीमान् सत्यसन्धः कृतात्मा राजा भवेल्लोकपालो महिम्ना ॥	SV-01-07-076-020c
यदा भवेत्संशयो धर्मकार्ये कामार्थे वा यत्र विन्दन्ति सम्यक् ।	SV-01-07-076-021a
कार्यं तत्र प्रथमं धर्मकार्यं यन्नो विरुध्यादर्थकामौ स धर्मः ।	SV-01-07-076-021c
वैशम्पायनः	SV-01-07-076-021
ब्रुवाणमेवं नृपतिं ययातिं नृपोत्तमो वसुमानाश्चाब्रवीत्तम् ॥ ॥	SV-01-07-076-021e
	
	
	
	
	
	
	
	
	
	
	
	
	
अध्यायः 077	
	
	
	
	
वसुमानाः- 	SV-01-07-077-001
पृच्छामि त्वां वसुमानैक्ष्वाकवो स्मि यदि सन्ति लोका दिवि मे स्युर्नरेन्द्र ।	SV-01-07-077-001a
यद्यन्तरिक्षे यदि वा प्रथिव्यां क्षेत्रज्ञं त्वां तस्य धर्मस्य मन्ये ॥	SV-01-07-077-001c
ययातिः-	SV-01-07-077-002
यद्यन्तरिक्षं पृथिवीं दिशश्च यत्तेजसा तपते भानुमांश्च ।	SV-01-07-077-002a
लोकास्तावन्तो दिवि संस्थिता वै ते नान्तवन्तः प्रतिपालयन्ति ॥	SV-01-07-077-002c
वसुमानाः-	SV-01-07-077-003
तांस्ते ददामि मा प्रपत प्रपातं ये मे लोकास्तव ते वै भवन्तु ।	SV-01-07-077-003a
क्रीणीष्वैतां तृणकेनापि तावत् प्रतिग्रहो यदि  वै ते न दृष्टः ॥	SV-01-07-077-003c
ययातिः-	SV-01-07-077-004
न मिथ्याऽहं विक्रयं वै स्मरामि यथा गृहीतं शिशुके शङ्कमानः ।	SV-01-07-077-004a
कुर्यां न चैवाकृतपूर्वमन्यैर् विवित्समानः किमुतात्र साधुः ॥	SV-01-07-077-004c
वसुमानाः-	SV-01-07-077-005
तान्सर्वलोकान् प्रतिपद्यस्व राजन् मया दत्तान् यदि नेष्टः क्रयस्ते ।	SV-01-07-077-005a
न चाहं तान् प्रतिपद्ये च मत्वा यत्र गन्ता त्वमपहायात्मलोकम् ॥	SV-01-07-077-005c
ययातिः-	SV-01-07-077-006
यदा त्वमिन्द्रप्रतिमप्रभावस् ते चाप्यनन्ता नरदेव लोकाः ।	SV-01-07-077-006a
तथाऽन्यलोके न रमेऽन्यदत्ते तस्मादहं नाभिनन्दामि दायम् ॥	SV-01-07-077-006c
शिबिः-	SV-01-07-077-007
पृच्छामि त्वां शिबिरौशीनरोऽस्मि ममा लोका ये पार्थिवास्तत्र सन्ति ।	SV-01-07-077-007a
यद्यन्तरिक्षे यदि वा दिवि श्रिताः क्षेत्रज्ञं त्वां तस्य धर्मस्य मन्ये ॥	SV-01-07-077-007c
ययातिः-	SV-01-07-077-008
नेमान्वाचा हृदयेना चापि परीप्समानस्तव मन्ये नरेन्द्र ।	SV-01-07-077-008a
ते चानन्ता दिवि लोकाश्श्रितास्ते विद्युद्रूपास्स्वनवन्तो नरेन्द्र ॥	SV-01-07-077-008c
शिबिः-	SV-01-07-077-009a
तांस्ते ददामि मा प्रपत प्रपातं ये मे लोका दिवि राजेन्द्र सन्ति ।	SV-01-07-077-009a
यद्यन्तरिक्षे यदि वा दिवि श्रिताः तानाक्रमस्व प्रददाम्यहं ते ॥	SV-01-07-077-009c
ययातिः- 	SV-01-07-077-010
यथा त्वमिन्द्रप्रतिमप्रभावस् ते वाप्यनन्ता नरदेव लोकाः ।	SV-01-07-077-010a
तथा न दत्ते न रमेऽन्यलोके तस्माच्छिबे नाभिनन्दामि दायम् ॥	SV-01-07-077-010c
अष्टकः-	SV-01-07-077-011
न चेदेकैकशो राजँल्लोकान्नः प्रतिगृह्णसि ।	SV-01-07-077-011a
सर्वे प्रदाय भवतो गन्तारो नगरं वयम् ॥	SV-01-07-077-011c
ययातिः-	SV-01-07-077-012
यदर्हाय ददध्वं यत् सन्तस्सत्यानृशंस्यत ।	SV-01-07-077-012a
अहं तु नाभिगृह्णामि यत्कृतं न मया पुरा ॥	SV-01-07-077-011c
अष्टकः-	SV-01-07-077-013
कस्यैते प्रतिदृश्यन्ते रथाः पञ्च हिरण्मयाः ।	SV-01-07-077-013a
उच्चैस्सन्तः प्रकाशन्ते ज्वलन्तो ऽग्निशिखा इव ॥	SV-01-07-077-013c
ययातिः-	SV-01-07-077-014
युष्मानेते वहिष्यन्ति रथाः पञ्च हिरण्मयाः ।	SV-01-07-077-014a
उच्चैस्सन्तः प्रकाशन्ते ज्वलन्तो ऽग्निशिखा इव ॥	SV-01-07-077-014c
वैशम्पायनः-	SV-01-07-077-015
अश्वमेधे महायज्ञे स्वयम्भुविहिते पुरा ।	SV-01-07-077-015a
हयस्य यानि चाङ्गानि ह्युत्कृत्य च यथाक्रमम् ॥	SV-01-07-077-015c
होताऽध्वर्युस्तथोद्गाता ब्रह्मणा सह भारत ।	SV-01-07-077-016a
अग्नौ प्रास्यन्ति विधिवत् समस्ताष्षोडशर्त्विजः ॥	SV-01-07-077-016c
धूमगन्धं वपायास्तु ये जिघ्रन्ति नराधिपाः ।	SV-01-07-077-017a
विमुक्तपापाः पूतास्ते तत्क्षणेनाभवन्नराः ॥	SV-01-07-077-017c
एतस्मिन्नन्तरे चैव माधवी तु तपोधना ।	SV-01-07-077-018a
मृगचर्मपरीताङ्गी परिणामे मृगत्वचम् ॥	SV-01-07-077-018c
मृगैस्सह चरन्ती सा मृगाहारविचेष्टिता ।	SV-01-07-077-019a
यज्ञवाटं मृगगणैः प्रविश्य भृशविस्मिता ।	SV-01-07-077-019c
आघ्रायन्ती धूमगन्धं मृगैरेव चचार सा ॥	SV-01-07-077-019e
यज्ञवाटमटन्ती सा पुत्रांस्तानपराजितान् ।	SV-01-07-077-020a
पश्यन्ती यज्ञमाहात्म्यं मुदं लेभे च माधवी ॥	SV-01-07-077-020c
असंस्पृशन्तं वसुधां ययातिं नाहुषं यदा ।	SV-01-07-077-021a
दिविष्ठं प्राप्तमाज्ञाय ववन्दे पितरं तदा ॥	SV-01-07-077-021c
ततो वसुमनापृच्छन्मातरं वै तपस्विनीम् ॥	SV-01-07-077-022ac
वसुमनाः-	SV-01-07-077-023
भवत्या यत्कृतमिदं वन्दनं वरवर्णिनि ।	SV-01-07-077-023a
कोऽयं देवोऽथवा राजा यदि जानासि मे वद ॥	SV-01-07-077-023c
माधवी-	SV-01-07-077-024
शृणुध्वं सहिताः पुत्रा नाहुषोऽयं पिता मम ।	SV-01-07-077-024a
ययातिर्मम पुत्राणां मातामह इति श्रुतः ॥	SV-01-07-077-024c
पूरुं मे भ्रातरं राज्ये समावेश्य दिवं गतः ।	SV-01-07-077-025a
केन वा कारणेनैव इह प्राप्तो महायशाः ॥	SV-01-07-077-025c
वैशम्पायनः-	SV-01-07-077-025
तस्यास्तद्वचनं श्रुत्वा स्थानभ्रष्टेति चाब्रवीत् ॥	SV-01-07-077-025e
सा पुत्रस्य वचश्श्रुत्वा सम्भ्रमाविष्टचेतना ।	SV-01-07-077-026a
माधवी पितरं प्राह दौहित्रपरिवारितम् ॥	SV-01-07-077-026c
माधवी-	SV-01-07-077-027
तपसा निर्जिताँल्लोकान् प्रतिगृह्णीष्व मामकान् ॥	SV-01-07-077-027ac
पुत्राणामिव पौत्राणां धर्मादधिगतं धनम् ।	SV-01-07-077-028a
स्वार्थमेव वदन्तीह ऋषयो वेदपारगाः ।	SV-01-07-077-028c
तस्माद्दानेन तपसा अस्माकं दिवमाव्रज ॥	SV-01-07-077-028e
ययातिः-	SV-01-07-077-029
यदि धर्मफलं ह्येतच् छोभनं भविता तथा ।	SV-01-07-077-029a
दुहित्रा चैव दौहित्रैस् तारितोऽहं महात्मभिः ॥	SV-01-07-077-029c
तस्मात्पवित्रं दौहित्रम् अद्यप्रभृति पैतृके ।	SV-01-07-077-030a
भविष्यति न सन्देहः पितॄणां प्रीतिवर्धनम् ॥	SV-01-07-077-030c
त्रीणि श्राद्धे पवित्राणि दौहित्रः कुतपस्तिलाः ।	SV-01-07-077-031a
त्रीणि चात्र प्रशंसन्ति शौचमक्रोधमत्वराम् ॥	SV-01-07-077-031c
भोक्तारः परिवेष्टारः श्रावितारः पवित्रकाः ॥	SV-01-07-077-032ac
दिवसस्याष्टमे भागे मन्दीभवति भास्करे ।	SV-01-07-077-033a
स कालः कुतपो नाम पितॄणां दत्तमक्षयम् ॥	SV-01-07-077-033c
तिलाः पिशाचाद्रक्षन्ति दर्भा रक्षन्ति राक्षसात् ।	SV-01-07-077-034a
रक्षन्ति श्रोत्रियाः पङ्क्तिं यतिभिर्भुक्तमक्षयम् ॥	SV-01-07-077-034c
लब्ध्वा पात्रं तु विद्वांसं श्रोत्रियं सुव्रतं शुचिम् ।	SV-01-07-077-035a
स कालः कालतो दत्तं नान्यथा काल इष्यते ॥	SV-01-07-077-035c
वैशम्पायनः-	SV-01-07-077-036
एवमुक्त्वा ययातिस्तु पुनः प्रोवाच बुद्धिमान् ।	SV-01-07-077-036a
सर्वे ह्यवभृथस्नातास् त्वरध्वं कार्यगौरवात् ॥	SV-01-07-077-036c
अष्टकः- 	SV-01-07-077-037
आतिष्ठस्व रथं राजन् विक्रमस्व विहायसम् ।	SV-01-07-077-037a
वयमप्यत्र यास्यामो यदा कालो भविष्यति ॥	SV-01-07-077-037c
ययातिः-	SV-01-07-077-038
सर्वैरिदानीं गन्तव्यं सह स्वर्गजितो वयम् ।	SV-01-07-077-038a
एष नो विरजाः पन्था दृश्यते देववर्त्मनः ॥	SV-01-07-077-038c
वैशम्पायनः-	SV-01-07-077-039
अष्टकश्च शिबिश्चैव काशेयश्च प्रतर्दनः ।	SV-01-07-077-039a
ऐक्ष्वाकवो वसुमनाश् चत्वारो भूमिपाश्च ह ।	SV-01-07-077-039c
सर्वे ह्यवभृथस्नातास् स्वर्गतास्साधवस्सह ॥	SV-01-07-077-039e
तेऽधिरुह्य रथान् सर्वे प्रयाता नृपसत्तमाः ।	SV-01-07-077-040a
आक्रमन्तो दिवं भाभिर् धर्मेणावृत्य रोदसी ॥	SV-01-07-077-040c
अष्टकः-	SV-01-07-077-041
अहं मन्ये स्वर्गतानां वरिष्ठः सखा चेन्द्रस्सर्वथा वै महात्मा ।	SV-01-07-077-041a
कस्मादेष शिबिरौशीनरोऽयम् एकोऽत्यगात् सर्वथऽस्मानपोह्य ॥	SV-01-07-077-041c
ययातिः- 	SV-01-07-077-042
अददद्याचमानाय यावद्वित्तमविन्दत ।	SV-01-07-077-042a
उशीनरस्य पुत्रोऽयं तस्माच्छ्रेष्ठो हि निश्शिबिः ॥	SV-01-07-077-042c
दानं तपस्सत्यमथाऽपि धर्मो  ह्रीश्श्रीः क्षमा सौम्यभावास्तितिक्षा ।	SV-01-07-077-043a
राजन्नेतान्यप्रमत्तस्य राज्ञः शिबेस्स्थितान्यानृशंस्यं बुद्धौ ॥	SV-01-07-077-043c
एवं वृत्तो ह्रीनिषेधश्च यस्मात् तस्माच्छिबिरत्यगाद्वै रथेन ।	SV-01-07-077-044a
वैशम्पायनः-	SV-01-07-077-044
अथाष्टकः पुनरेवान्वपृच्छन्मातामहं कोतुकादिन्द्रकल्पम् ॥	SV-01-07-077-044c
पृच्छामि त्वां नृपते ब्रूहि सत्यं पितासि कस्यासि सुतश्च कस्य ।	SV-01-07-077-045a
कृतं त्वया यच्च न तस्य कर्ता लोके त्वदन्यः क्षत्रियो ब्राह्मणो वा ॥	SV-01-07-077-045c
ययातिः-	SV-01-07-077-046
ययातिरस्मि नहुषस्य पुत्रः पूरोः पिता सार्वभौमस्त्विहासम् । 	SV-01-07-077-046a
गुह्यं महार्थं मामकेभ्यो ब्रवीमि मातामहोऽहं भवतां प्रकाशम् ॥	SV-01-07-077-046c
सर्वामिमां पृथिवीं निर्जिगाय हस्ते लब्धामददां ब्राह्मणेभ्यः ।	SV-01-07-077-047a
मेध्यानश्वानेकशफान्सुरूपांस् तदा देवाश्शतयज्वेत्यवोचन् ॥	SV-01-07-077-047c
अदामहं पृथिवीं ब्राह्मणेभ्यः पूर्णामिमामखिलैर्वाहनैश्च ।	SV-01-07-077-048a
गोभिस्सुवर्णैश्च धनैश्च मुख्यैस्तत्रासनानां शतमर्बुदानि ॥	SV-01-07-077-048c
सत्येन वेद्यां च वसुन्धरायां तथैवाग्निर्ज्वलितो मानुषेषु ।	SV-01-07-077-049a
न मे वृथा व्याहृतमेव वाक्यं सत्यं हि सन्तः प्रतिपूजयन्ति ॥	SV-01-07-077-049c
सत्येन लोका मुनयश्च सङ्घाः सत्येन पूज्या इति मे मनोगतम् ॥	SV-01-07-077-050ac
अष्ठकः-	SV-01-07-077-051
यो नस्स्वर्गजितस्सर्वान् यथावृत्तं न्यवेदयेत् ।	SV-01-07-077-051a
अनसूयुर्द्विजाग्र्येभ्यः लभेन्नस्सर्वलोकताम् ॥	SV-01-07-077-051c
वैशम्पायनः- 	SV-01-07-077-052
एवं राजा स महात्मा ह्यतीव स्वैर्दौहित्रैस्स्मारितो मातृवाक्यात् ।	SV-01-07-077-052a
त्यक्त्वा महीं परमोदारकर्मा स्वर्गं गतः कर्मभिर्नप्त्रुपेतः ॥ ॥	SV-01-07-077-052c
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 078	
	
	
जनमेजयः-	SV-01-07-078-001
पुत्रं ययातेः प्रबूहि पूरुं धर्मभृतां वरम् ।	SV-01-07-078-001a
आनुपूर्व्येण ये चान्ये पूरोर्वंशविवर्धनाः ॥	SV-01-07-078-001c
विस्तरेण पुनर्ब्रूहि दौष्यन्तेर्जनमेजयात् ।	SV-01-07-078-002a
सम्बभूव यथा राजा भरतो राजसत्तम ॥	SV-01-07-078-002c
वैशम्पायनः-	SV-01-07-078-003
पूरुर्नृपतिशार्दूलो यथैवास्य पिता नृप ।	SV-01-07-078-003a
धर्मनित्यः स्थितो राज्ये शक्रतुल्यपराक्रमः ॥	SV-01-07-078-003c
प्रवीरश्शतरुग्द्यौश्च त्रयः पुत्रा महाबलाः ।	SV-01-07-078-004a
पूरोः पौष्यामजायन्त प्रवीरस्तत्र वंशभाक् ॥	SV-01-07-078-004c
नमस्युरभवत्तस्माच् छूरश्शैब्यां सुतो महान् ।	SV-01-07-078-005a
पृथिव्यां सागरान्तायां राजा राजीवलोचनः ॥	SV-01-07-078-005c
शुभ्रस्संहननो वाग्मी सौवीरीतनयास्त्रयः ।	SV-01-07-078-006a
नमस्योरभवन्पुत्राश् शूरास्सर्वे महारथाः ॥	SV-01-07-078-006c
सुन्वन्तं वसुनाभ च गर्गरम्यौ यशस्विनौ ।	SV-01-07-078-007a
शूरानभयदान् राजा जनयामास वीर्यवान् ॥	SV-01-07-078-007c
यवीयान् सुन्वतः पुत्रो रथन्तर्यामजायत ।	SV-01-07-078-008a
शूरश्च दृढधन्वा च वपुष्मान् स नृपोत्तमः ॥	SV-01-07-078-008c
रुद्राश्वं पृषदश्वं च रथदश्वं गयं मनुम् ।	SV-01-07-078-009a
यवीयाञ्जनयामास गन्धर्वान्भीमविक्रमान् ।	SV-01-07-078-009c
रुद्राश्वस्य महाबाहोर् दशाप्सरसि सूनवः ॥	SV-01-07-078-009e
ऋतेपुरथ कक्षेयुः कृपणेपुश्च वीर्यवान् ।	SV-01-07-078-010a
स्थण्डिलेपुर्जलेपुश्च स्थलेपुश्च महाबलः ॥	SV-01-07-078-010c
तेजोपुर्बलवान्धीमान् रथेपुश्चन्द्रविक्रमः ।	SV-01-07-078-011a
धर्मेयुस्सन्ततेपुश्च दशमो देवविक्रमः ॥	SV-01-07-078-011c
अनाधृष्यास्सुतास्तात राजसूयाश्वमेधिनः ।	SV-01-07-078-012a
अन्तिनारस्ततो राजा विद्वांश्चर्तेपुतोऽभवत् ॥	SV-01-07-078-012c
	
त्रस्नुं मोघं प्रतिरथं द्रुमं चाप्रतिमं युधि ।	SV-01-07-078-013a
एतान्वै सुषुवे साध्वी ह्यन्तिनाराद्यशस्विनी ॥	SV-01-07-078-013c
तेषां त्रस्नुर्महावीर्यः पौरवं वंशमुद्वहन् ।	SV-01-07-078-014a
आजहार यशो दीप्तं जिगाय च वसुन्धराम् ॥	SV-01-07-078-014c
हलिलं सुषुवे त्रस्नोर् यमुना वै तपस्विनी ।	SV-01-07-078-015a
सो ऽपि कृत्स्नामिमां भूमिं विजिग्ये जयतां वरः ॥	SV-01-07-078-015c
रथन्तर्यामृषीन् पञ्च पञ्चभूतोपमांस्तथा ।	SV-01-07-078-016a
हलिलो जनयामास दुष्यन्तप्रमुखांस्तथा ॥	SV-01-07-078-016c
दुष्यन्तं शूरभीमौ च पुपूरुं वसुमेव च ॥	SV-01-07-078-017ac
तेषां ज्येष्ठो  महाराजा दुष्यन्तो दुर्जयो युधि ।	SV-01-07-078-018a
दुष्यन्ताल्लक्ष्मणायां तु जज्ञे वै जनमेजयः ॥	SV-01-07-078-018c
शकुन्तलायां भरतो दौष्यन्तिरभवत्सुतः ।	SV-01-07-078-019a
तस्माद्भरतवंशस्य विप्रतस्थे महद्यशः ॥ ॥	SV-01-07-078-019c
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 079	
	
	
	
	
जनमेजयः-	SV-01-07-079-001
भगवन् विस्तरेणेह भरतस्य महात्मनः ।	SV-01-07-079-001a
जन्म कर्म च सुश्रूषोस् तन्मे शंसितुमर्हसि ॥	SV-01-07-079-001c
वैशम्पायनः-	SV-01-07-079-002
पौरवाणां वंशकरो दुष्यन्तो नाम वीर्यवान् ।	SV-01-07-079-002a
पृथिव्याश्चतुरन्ताया गोप्ता भरतसत्तम ॥	SV-01-07-079-002c
चतुर्भागं भुवः कृत्स्नं यो भुङ्क्ते मनुजेश्वरः ।	SV-01-07-079-003a
समुद्रावसनांश्चापि देशान् स समितिञ्जयः ॥	SV-01-07-079-003c
म्लेच्छानाटव्यजांश्चापि यो भुङ्क्ते रिपुमर्दनः ।	SV-01-07-079-004a
रत्नाकरान् समुद्रांश्च चातुर्वर्ण्यजनावृतान् ॥	SV-01-07-079-004c
न वर्णसङ्करो राजन् नाकृष्टकरकृज्जनः ।	SV-01-07-079-005a
न पापकृत् कश्चिदासीत् तस्मिन् राजनि शासति ॥	SV-01-07-079-005c
धर्म्यां वृत्तिं सेवमानाः कामार्थौ व प्रपेदिरे ।	SV-01-07-079-006a
तदा नरावरव्याघ्र तस्मिन् जनपदेश्वरे ॥	SV-01-07-079-006c
नासीच्चोरभयं तात न क्षुधाभयमण्वपि ।	SV-01-07-079-007a
नासीद्व्याधिभयं चापि तस्मिञ्जनपदेश्वरे ॥	SV-01-07-079-007c
स्वधर्मै रेमिरे वर्णा ह्यन्यकर्मणि निस्स्पृहाः ।	SV-01-07-079-008a
तमाश्रित्य महीपालम् आसंश्चैवाकुतोभयाः ॥	SV-01-07-079-008c
कालवर्षी च पर्जन्यस् सस्यानि फलवन्ति च ।	SV-01-07-079-009a
सर्वरत्नसमृद्धा च मही पशुमती तथा ॥	SV-01-07-079-009c
स चाद्भुतमहावीर्यो वज्रसंहननो युवा  ।	SV-01-07-079-010a
उद्यम्य मन्दरं दोर्भ्यां हरेत् सवनकाननम् ॥	SV-01-07-079-010c
धनुष्यस्त्रे गदायुद्धे सर्वप्रहरणेषु च ।	SV-01-07-079-011a
नागस्कन्धेऽश्वपृष्ठे च बभूव परिनिष्ठतः ॥	SV-01-07-079-011c
बले विष्णुसमश्चासीत् तेजसा भास्करोपमः ।	SV-01-07-079-012a
अक्षोभ्यत्वे ऽर्णवसमः सहिष्णुत्वे धरासमः ॥	SV-01-07-079-012c
सर्वतस्स महीपालः प्रसन्नपुरराष्ट्रवान् ॥	SV-01-07-079-013a
भूयो धर्मपरैर्भावैर् मुदितं जनमावसत् ॥ ॥	SV-01-07-079-013c
	
	
	
	
	
	
	
	
	
अध्यायः 080	
	
	
वैशम्पायनः-	SV-01-07-080-001
स कदाचिन्महाबाहुः प्रभूतबलवाहनः ।	SV-01-07-080-001a
वनं जगाम गहनं हयनागशतैर्वृतः ॥	SV-01-07-080-001c
खड्गशक्तिधरैर्वीरैर् गदामुसलपाणिभिः ।	SV-01-07-080-002a
प्रासतोमरहस्तैश्च ययौ योधशतैर्वृतः ॥	SV-01-07-080-002c
सिंहनादैश्च योधानां शङ्खदुन्दुभिनिस्वनैः ।	SV-01-07-080-003a
रथनेमिस्वनैश्चैव सनागवरबृंहितैः ॥	SV-01-07-080-003c
ह्रेषितस्वनमिश्रैश्च क्ष्वेडितास्फोटितस्वनैः ।	SV-01-07-080-004a
आसीत्किलकिलाशब्दस् तस्मिन्गच्छति पार्थिवे ॥	SV-01-07-080-004c
प्रासादवरशृङ्गस्थाः वरया नृपशोभया ।	SV-01-07-080-005a
ददृशुस्तं स्त्रियस्तत्र नृपमात्मयशस्करम् ॥	SV-01-07-080-005c
शक्रोपमममित्रघ्नं परवारणवारणम् ।	SV-01-07-080-006a
पश्यन्तस्स्त्रीगणास्तत्र शक्तिपाणिं स्म मेनिरे ॥	SV-01-07-080-006c
अयं स पुरुषव्याघ्रो रणेऽद्भुतपराक्रमः ।	SV-01-07-080-007a
यस्य बाहुबलं प्राप्य न भवन्त्यसुहृद्गणाः ॥	SV-01-07-080-007c
इति वाचो ब्रुवन्त्यस्तास् स्त्रियः प्रेम्णा नराधिपम् ।	SV-01-07-080-008a
तुष्टुवुः पुष्पवृष्टीश्च ससृजुस्तस्य मूर्धनि ॥	SV-01-07-080-008c
तत्र तत्र च विप्रेन्द्रैस् स्तूयमानस्समन्ततः ।	SV-01-07-080-009a
निर्ययौ परया प्रीत्या वनं मृगजिघांसया ॥	SV-01-07-080-009c
आबालमनुजग्मुस्तं पौरजानपदास्तदा ।	SV-01-07-080-010a
न्यवर्तन्त ततः पश्चाद् अनुज्ञाता नृपेण ह ॥	SV-01-07-080-010c
सौवर्णप्रतिमेनाथ रथेन वसुधाधिपः ।	SV-01-07-080-011a
महीमापूरयामास घोषेण त्रिदिवं तथा ॥	SV-01-07-080-011c
स गच्छन् ददृशे धीमान् नन्दनप्रतिमं वनम् ।	SV-01-07-080-012a
बिल्वार्कखदिराकीर्णं कपित्थवटसङ्कुलम् ॥	SV-01-07-080-012c
विषमं पर्वतप्रस्थैर् अश्मभिश्च समाचितम् ।	SV-01-07-080-013a
निर्जलं निर्मनुष्यं च बहुयोजनमायतम् ।	SV-01-07-080-013c
मृगसङ्घैर्वृतं घोरैर् अन्यैश्चापि वनेचरैः ॥	SV-01-07-080-013e
तद्वनं मनुजव्याघ्रस् सभृत्यबलवाहनः ।	SV-01-07-080-014a
लोडयामास दुष्यन्तस् सूदयन् विविधान् मृगान् ॥	SV-01-07-080-014c
बाणगोचरसम्प्राप्तांस् तत्र व्याघ्रगणान् बहून् ।	SV-01-07-080-015a
पातयामास दुष्यन्तो निर्बिभेद च सायकैः ॥	SV-01-07-080-015c
दूरस्थान् सायकैः कांश्चिद् अभिनत्स नरर्षभः ।	SV-01-07-080-016a
अभ्याशमागतांश्चान्यान् खड्गेन निरकृन्तत ॥	SV-01-07-080-016c
कांश्चिदेणान् स निर्जघ्ने शक्त्या शक्तिमतां वरः ।	SV-01-07-080-017a
गदामण्डलतत्त्वज्ञश् चचारामितविक्रमः ॥	SV-01-07-080-017c
तोमरैरसिभिश्चापि गदामुसलकर्पणैः ।	SV-01-07-080-018a
चचार निघ्नन् वै वन्यान् स्वैरचारान् वनाद्विपान् ॥	SV-01-07-080-018c
राज्ञा चाद्भुतवीर्येण यौधैश्च समरप्रियैः ।	SV-01-07-080-019a
वध्यमानं महारण्यं तत्यजुश्च महामृगाः ॥	SV-01-07-080-019c
तत्र विद्रुतसङ्घानि हतयूथपतीनि च ।	SV-01-07-080-020a
मृगयूथान्यथो भीत्या शब्दं चक्रुरनेकशः ॥	SV-01-07-080-020c
शुष्कां चापि नदीं गत्वा जलनैराश्यकर्शिनः ।	SV-01-07-080-021a
व्यायामक्लान्तहृदयाः पतन्ति स्म विचेतसः ॥	SV-01-07-080-021c
क्षुत्पिपासापरीताश्च श्रान्ताश्च पतिता भुवि ।	SV-01-07-080-022a
कैश्चित्तत्र नरव्याघ्रैर् अभक्ष्यन्त बुभुक्षितैः ॥	SV-01-07-080-022c
केचिदग्निमथोत्पाद्य समिद्ध्य च वनेचराः ।	SV-01-07-080-023a
भक्षयन्ति स्म मांसानि प्रतप्य विधिवत्तदा ॥	SV-01-07-080-023c
तत्र केचिद्गजा मत्रा बलिनश्शस्त्रविक्षताः ।	SV-01-07-080-024a
सङ्कुच्याग्रकरान् भीताः प्राद्रवन्ति स्म वेगिताः ॥	SV-01-07-080-024c
शकृन्मूत्रं सृजन्तश्च क्षरन्तश्शोणितं बहु ।	SV-01-07-080-025a
वन्या गजवरास्तत्र ममृदुर्मनुजान् बहून् ॥	SV-01-07-080-025c
तद्वनं बलमेघेन शरासारेण संवृतम् ।	SV-01-07-080-026a
व्यरोचन् महिषाकीर्णं राज्ञा हतमहामृगम् ॥	SV-01-07-080-026c
	
	
	
	
	
	
	
	
	
	
	
	
	
	
	
अध्यायः 081	
	
	
	
	
वैशम्पायनः-	SV-01-07-081-001
ततो मृगसहस्राणि हत्वा सबलवाहनः ।	SV-01-07-081-001a
तत्र मेघघनप्रख्यं सिद्धचारणसेवितम् ।	SV-01-07-081-001c
वनमालोकयामास नगराद्योजनद्वये ॥	SV-01-07-081-001e
मृगाननुचरन् वन्याञ् श्रमेण परिपीडितः ।	SV-01-07-081-002a
मृगाननुचरंश्चापि वेगेनाश्वानचोदयत् ॥	SV-01-07-081-002c
राजा मृगप्रसङ्गेन वनमध्यं विवेश ह ।	SV-01-07-081-003a
एक एवोत्तमबलः क्षुत्पिपासासमन्वितः ॥	SV-01-07-081-003c
तद्वनस्यान्तमासाद्य सोऽपश्यद्धरिणं ततः ॥	SV-01-07-081-004ac
तच्चाप्यतीत्य नृपतिर् उत्तमाश्रमसंवृतम् ।	SV-01-07-081-005a
मनःप्रह्लादजननं मनोरममतीव च ॥	SV-01-07-081-005c
शीतमारुतसंयुक्तं जगामान्यन्महद्वनम् ।	SV-01-07-081-006a
पुष्पितैः पादपैः कीर्णम् अतीव सुखशाद्वलम् ॥	SV-01-07-081-006c
विपुलं मधुरारावैर् नादितं विहगैस्तदा ।	SV-01-07-081-007a
विवृद्धविटपैर्वृक्षैस् सुखच्छायैस्समावृतम् ।	SV-01-07-081-007c
षट्पदाघूर्णिततलं लक्ष्म्या परमया युतम् ॥	SV-01-07-081-007e
नापुष्पः पादपः कश्चिन्नाफलो नापि कण्टकी ।	SV-01-07-081-008a
षट्पदैर्वाप्यनाकीर्णो न कश्चित्काननेऽभवत् ॥	SV-01-07-081-008c
विहङ्गैर्नादितं पुष्पैर् अलङ्कृतमतीव च ।	SV-01-07-081-009a
सर्वर्तुकुसुमैर्वृक्षैर् अतीव सुखशाड्वलम् ॥	SV-01-07-081-009c
मनोरमं सहेष्वासो विवेश वनमुत्तमम् ॥	SV-01-07-081-010ac
मारुतान्दोलितास्तत्र द्रुमाः कुसुमशोभिताः ।	SV-01-07-081-011a
पुष्पवृष्टिं विचित्रां तु व्यसृजंस्ते पुनः पुनः ॥	SV-01-07-081-011c
दिवस्पृशोऽथ सङ्घुष्टाः पक्षिभिर्मधुरस्वरैः ।	SV-01-07-081-012a
विरेजुः पादपास्तत्र विचित्रकुसुमाम्बराः ॥	SV-01-07-081-012c
तेषां पत्रप्रवालेषु पुष्पभारावनामिषु ।	SV-01-07-081-013a
रुवन्ति रावां विहगाष् षट्पदैस्सहिता मृदु ॥	SV-01-07-081-013c
तत्र प्रदेशांश्च बहून् कुसुमोत्करमण्डितान् ।	SV-01-07-081-014a
लतागृहपरिक्षिप्तान् मनसः प्रीतिवर्धनान् ।	SV-01-07-081-014c
सम्पश्यन् स महातेजा बभूव मुदितस्तदा ॥	SV-01-07-081-014e
परस्पराश्लिष्टशाखैर् अङघ्रिपैः कुसुमाचितैः ।	SV-01-07-081-015a
अशोभत वनं मत्तैर् महेन्द्रध्वजसन्निभैः ॥	SV-01-07-081-015c
सिद्धचारणसङ्घैश्च गन्धर्वाप्सरसां गणैः ।	SV-01-07-081-016a
सेवितं वनमत्यर्थं मत्तवानरकिन्नरैः ॥	SV-01-07-081-016c
सुखशीतस्सुगन्धश्च पुष्परेणुवहोऽनिलः ।	SV-01-07-081-017a
परिक्रामन् वने वृक्षान् उपैति च रिरंसया ॥	SV-01-07-081-017c
एवङ्गुणसमायुक्तं ददर्श स वनं नृपः ।	SV-01-07-081-018a
नदीकच्छोद्भवं कान्तम् उच्छ्रितध्वजसन्निभम् ॥	SV-01-07-081-018c
प्रेक्षमाणो वनं तत्तु सुप्रहृष्टविहङ्गमम् ।	SV-01-07-081-019a
आश्रमप्रवरं रम्यं ददर्श च मनोरमम् ॥	SV-01-07-081-019c
नानामृगसमाकीर्णं सम्प्रज्वलितपावकम् ।	SV-01-07-081-020a
यतिभिर्वालखिल्यैश्च वृतं मुनिगणान्वितम्  ॥	SV-01-07-081-020c
अग्न्यगारैश्च बहुभिः पुष्पसंस्तरसंस्तृतम् ।	SV-01-07-081-021a
महीकच्छैर्बृहद्भिश्च विभ्राजितमतीव च ॥	SV-01-07-081-021c
मालिनीमभितो राजन् नदीं पुण्यसुखावहाम् ।	SV-01-07-081-022a
नैकपक्षिगणाकीर्णां तपोवनमनोरमाम् ॥	SV-01-07-081-022c
तत्र व्यालमृगान् सैम्यान् पश्यन् प्रीतिमवाप सः ॥	SV-01-07-081-023ac
त चाप्रतिरथश्श्रीमान् आश्रमं प्रत्यपूजयत् ।	SV-01-07-081-024a
देवलोकप्रतीकाशं सर्वतस्सुमनोहरम् ॥	SV-01-07-081-024c
नदीमाश्रमसंश्लिष्टां पुण्यतोयां ददर्श सः ।	SV-01-07-081-025a
सर्वप्राणभृतां तत्र जननीमिव विष्ठिताम् ॥	SV-01-07-081-025c
सचक्रवाकपुलिनां पुष्पफेनप्रवाहिनीम् ।	SV-01-07-081-026a
सकिन्नरगणावासां वानरर्क्षनिषेविताम् ॥	SV-01-07-081-026c
पुण्यस्वाध्यायसङ्घुष्टा नियमव्रतचारिणाम् ।	SV-01-07-081-027a
मत्तवारणशार्दूलभुजगेन्द्रनिषेविताम् ॥	SV-01-07-081-027c
तस्यास्तीरे भगवतः काश्यपस्य महात्मनः ।	SV-01-07-081-028a
आश्रमप्रवरं पुण्यं महर्षिगणसेवितम् ॥	SV-01-07-081-028c
नदीमाश्रमसम्बद्धां तत्राश्रमपदं तथा ।	SV-01-07-081-029a
चकाराभिप्रवेशाय मतिं स नृपतिस्तदा ॥	SV-01-07-081-029c
अलङ्कृतं द्वीपवत्या मालिन्याऽतीव रम्यया ।	SV-01-07-081-030a
नरनारायणस्थानं गङ्गयेवोपशोभितम् ।	SV-01-07-081-030c
मत्तबर्हिणसङ्घुष्टं प्रविवेश महद्वनम् ॥	SV-01-07-081-030e
तत्स चैत्ररथप्रख्यं समुपेत्य जनेश्वरः ।	SV-01-07-081-031a
अतीव गुणसम्पन्नम् अनिर्देश्यं चक्षुषाम् ॥	SV-01-07-081-031c
महर्षिं काश्यपं द्रष्टुम् अथ कण्वं तपोधनम् ॥	SV-01-07-081-032ac
रथनागाश्वसम्बाधां पदातिजनसङ्कुलाम् ।	SV-01-07-081-033a
अवस्थाप्य वनद्वारि सेनामिदमुवाच सः ॥	SV-01-07-081-033c
दुष्यन्तः-	SV-01-07-081-034
मुनिं विरजसं द्रष्टुं गमिष्यामि तपोधनम् ।	SV-01-07-081-034a
काश्यपं स्थीयतामत्र यावदागमनं मम ॥	SV-01-07-081-034c
वैशम्पायनः-	SV-01-07-081-035
तद्वनं नन्दनप्रख्यम् आसाद्य मनुजेश्वरः |	SV-01-07-081-035a
क्षुत्पिपासे जहौ राजा मुदं चावाप पुष्कलाम् ॥	SV-01-07-081-035c
सामात्यो राजलिङ्गानि सोपनीय नराधिपः ।	SV-01-07-081-036a
पुरोहितसहायश्च जगामाश्रममण्डलम् ॥	SV-01-07-081-036c
दिदृक्षुस्तत्र तमृषिं तपोराशिमथाव्ययम् ।	SV-01-07-081-037a
ब्रह्मलोकप्रतीकाशम् आश्रमं सोऽभिवीक्ष्य च ॥	SV-01-07-081-037c
षट्पदोद्गीतसङ्घुष्टं नानाद्विजगणायुतम् ।	SV-01-07-081-038a
विस्मयोत्पुल्लनयनो राजा प्रीतो बभूव ह ॥	SV-01-07-081-038c
ऋचो बह्वृचमुख्यैश्च प्रेर्यमाणाः पदक्रमैः ।	SV-01-07-081-039a
शुश्राव मनुजव्याघ्रो विततेष्विह कर्मसु ॥	SV-01-07-081-039c
यज्ञविद्याङ्गविद्भिश्च यजुर्विद्भिश्च शोभितम् ।	SV-01-07-081-040a
मधुरैस्सामगीतैश्च शिरोभिर्नियमव्रतैः ॥	SV-01-07-081-040c
भारुण्डसामगीताभिर् अथर्वशिरसोद्भवैः ।	SV-01-07-081-041a
अमिताभिस्सुनियमैश् शुशुभे स तदाश्रमः ।	SV-01-07-081-041c
अथर्वभिः ऋग्यजुस्सामभिश्शोभितैस्तदा ॥	SV-01-07-081-041e
संहितामीरयन्ति स्म पदक्रमयुतां तु ते ॥	SV-01-07-081-042ac
शब्दसंस्कारसंयुक्तं ब्रुवद्भिर्न्यायवित्तमैः ।	SV-01-07-081-043a
नादितस्स बभौ श्रीमान् ब्रह्मलोक इवापरः ॥	SV-01-07-081-043c
यज्ञसंस्तरविद्भिश्च क्रमशिक्षाविशारदैः ।	SV-01-07-081-044a
न्यायतत्त्वार्थविज्ञानसम्पन्नैर्वेदपारगैः ॥	SV-01-07-081-044c
नानावाक्यसमाहार तत्त्वज्ञानविशारदैः ।	SV-01-07-081-045a
वैशिष्टिकार्थविद्भिश्च मोक्षधर्मविशारदैः ॥	SV-01-07-081-045c
स्थापनाक्षेपसिद्धान्तपरमार्थज्ञतां गतैः ।	SV-01-07-081-046a
शब्दच्छन्दोनिरुक्तज्ञैः कालज्ञानविशारदैः ॥	SV-01-07-081-046c
द्रव्यकर्मगुणज्ञैश्च कार्यकारणवेदिभिः ।	SV-01-07-081-047a
जल्पवादवितण्डज्ञैर् व्यासग्रन्थसमाश्रितैः ।	SV-01-07-081-047c
नानाशास्त्रेषु मुख्यैश्च शुश्राव स्वनमीरितम् ॥	SV-01-07-081-047e
लोकायतिकमुख्यैश्च समन्तादभिनादितम् ॥	SV-01-07-081-048ac
तत्र तत्र च विप्रेन्द्रान् नियतान् संशितव्रतान् ।	SV-01-07-081-049a
जपहोमरतान् सिद्धान् ददर्श परवरिहा ॥	SV-01-07-081-049c
आसनानि विचित्राणि पुष्पवन्ति महीपतिः ।	SV-01-07-081-050a
प्रयत्नोपहितानि स्म दृष्ट्वा विस्मयमागमत् ॥	SV-01-07-081-050c
देवतायतनानां च प्रेक्ष्य पूजां कृतां द्विजैः ।	SV-01-07-081-051a
ब्रह्मलोकसम राजन् मेने स नृपसत्तमः ॥	SV-01-07-081-051c
तं काश्यपतपोगुप्तम् आश्रमप्रवरं शुभम् ।	SV-01-07-081-052a
नातृप्यत्प्रेक्षमाणो वै तपोधनगणैर्युतम् ॥	SV-01-07-081-052c
स काश्यपस्यायतनं महाव्रतैर् वृतं समन्तादृषिभिस्तपोधनैः ।	SV-01-07-081-053a
विवेश सामात्यपुरोहितोऽरिहा विविक्तमत्यर्थमनोहरं शिवम् ॥ ॥	SV-01-07-081-053c
	
	
	
	
	
	
	
	
	
	
	
	
	
	
	
	
	
	
	
	
अध्यायः 082	
	
	
	
	
	
वैशम्पायनः-	SV-01-07-082-001
ततो गत्वा महाबाहुर् एकोऽमात्यान् विसृज्य सः ।	SV-01-07-082-001a
नापश्यदाश्रमे तस्मिंस् तमृषिं संशितव्रतम् ॥	SV-01-07-082-001c
सोऽपश्यमानस्तमृषिं शून्यं दृष्ट्वा तमाश्रमम् ।	SV-01-07-082-002a
उवाच कोऽत्र इत्युच्चैर् वनं सन्नादयन्निव ॥	SV-01-07-082-002c
श्रुत्वाऽथ तस्य तं शब्दं कन्या श्रीरिव रूपिणी ।	SV-01-07-082-003a
निश्चक्रामाश्रमात्तस्माद् तथा विद्युत् घनान्तरात् ॥	SV-01-07-082-003c
सा तं दृष्ट्वैव राजानं दुष्यन्तमसितेक्षणा ।	SV-01-07-082-004a
सुव्रताऽभ्यागतं तं तु पूज्यं प्राप्तमथेश्वरम् ॥	SV-01-07-082-004c
रूपयौवनसम्पन्ना शीलाचारवती शुभा ।	SV-01-07-082-005a
सा तमायतपद्माक्षं व्यूढोरस्कं सुसंहतम् ॥	SV-01-07-082-005c
सिंहस्कन्धं दीर्घबाहुं सर्वलक्षणपूजितम् ।	SV-01-07-082-006a
विस्पृष्टं मधुरां वाचं साऽब्रवीज्जनमेजय ॥	SV-01-07-082-006c
स्वागतं त इति क्षिप्रम् उवाच प्रतिपूज्य च ।	SV-01-07-082-007a
आसनेनार्चयित्वाऽथ पाद्यार्घ्याचमनैस्तथा ।	SV-01-07-082-007c
पप्रच्छानामयं राजन् कुशलं च नराधिपम् ॥	SV-01-07-082-007e
यथावदर्चयित्वा सा लज्जयावनतानना ।	SV-01-07-082-008a
उवाच स्मयमानेव किं कार्यं क्रियतां मया ॥	SV-01-07-082-008c
आश्रमस्याभिगमने किं त्वं कार्यं चिकीर्षसि ।	SV-01-07-082-009a
कस्त्वमद्येह सम्प्राप्तो महर्षेराश्रमं शुभम् ॥	SV-01-07-082-009c
तामब्रवीत्ततो राजा कन्यां मधुरभाषिणीम् ।	SV-01-07-082-010a
दृष्ट्वा सर्वानवद्याङ्गीं यथावत्प्रतिपूजितः ॥	SV-01-07-082-010c
दुष्यन्तः-	SV-01-07-082-011
राजर्षेरस्मि पुत्रोऽहम् हलिलस्य महात्मनः ।	SV-01-07-082-011a
दुष्यन्त इति मे नाम सत्यं पुष्करलोचने ॥	SV-01-07-082-011c
आगतोऽहं महाभागम् ऋषिं कण्वमुपासितुम् ।	SV-01-07-082-012a
क्व गतो भगवां भद्रे तन्ममाचक्ष्व शोभने ॥	SV-01-07-082-012c
शकुन्तला-	SV-01-07-082-013
गतः पिता मे भगवान् फलान्याहर्तुमाश्रमात् ।	SV-01-07-082-013c
मुहूर्तं त्वं प्रतीक्षस्व द्रक्ष्यस्ये तमिहागतम् ॥	SV-01-07-082-013e
वैशम्पायनः-	SV-01-07-082-014
अपश्यमानस्तमृषिं तथा चोक्तस्तया नृपः ।	SV-01-07-082-014a
तां दृष्ट्वा च वरारोहां श्रीमतीं चारुहासिनीम् ॥	SV-01-07-082-014c
विभ्राजमानां वपुषा तपसा च दमेन च ।	SV-01-07-082-015a
रूपयौवनसम्पन्नाम् इत्युवाच महीपतिः ॥	SV-01-07-082-015c
दुष्यन्तः-	SV-01-07-082-016
काऽसि कस्यासि सुश्रोणि किमर्थं चागता वनम् ।	SV-01-07-082-016a
एवंरूपगुणोपेता कुतस्त्वमतिशोभने ॥	SV-01-07-082-016c
दर्शनादेव हि शुभे त्वया मेऽपहृतं मनः ।	SV-01-07-082-017a
स्थितोऽस्म्यमितसौभाग्ये विवक्षुश्चास्मि किञ्चन  ॥	SV-01-07-082-017c
शृणु मे नागनासोरु वचनं मत्तकाशिनि ॥	SV-01-07-082-018ac
राजर्षेरन्वये जातः पूरोरस्मि विशेषतः ।	SV-01-07-082-019a
वृण्वे त्वामद्य सुश्रोणि दुष्यन्तो वरवर्णिनि ॥	SV-01-07-082-019c
न मेऽन्यत्र क्षत्रियायां मनो जातु प्रवर्तते ।	SV-01-07-082-020a
ऋषिपुत्रीषु चान्यासु नावर्णासु परासु वा ॥	SV-01-07-082-020c
तस्मात् प्रणिहितात्मानं विद्दि मां कलभाषिणि ।	SV-01-07-082-021a
तस्य मे त्वयि भावोऽस्ति क्षत्रिया ह्यसि का वदा ॥	SV-01-07-082-021c
न हि मे भीरु विप्रायां मनः प्रसहते गतिम् ।	SV-01-07-082-022a
भजे त्वामायतापाङ्गे भक्तं भजितुमर्हसि ।	SV-01-07-082-022c
भुङ्क्ष्व राज्यं विशालाक्षि बुद्धिं मा त्वन्यथा कृथाः ॥	SV-01-07-082-022e
वैशम्पायनः-	SV-01-07-082-023
एवमुक्ता तदा कन्या एकाकी सा तमाश्रमे ।	SV-01-07-082-023a
उवाच हसती वाक्यम् इदं सुमधुराक्षरम् ॥	SV-01-07-082-023c
शकुन्तला-	SV-01-07-082-024
कण्वस्याहं भगवतो दुष्यन्त दुहिता मता ।	SV-01-07-082-024a
तपस्विनो धृतिमतो धर्मज्ञस्य यशस्विनः ॥	SV-01-07-082-024c
अस्वतन्त्राऽस्मि राजेन्द्र काश्यपो मे गुरुः पिता ।	SV-01-07-082-025a
तमेव प्रार्थय स्वार्थं नायुक्तं कर्तुमर्हसि ॥	SV-01-07-082-025c
दुष्यन्तः-	SV-01-07-082-026
ऊर्ध्वरेता महाभागो भगवाँल्लोकपूजितः ।	SV-01-07-082-026a
चलेद्धि चित्ताद्धर्मोऽपि न चलेत्संशितव्रतः ॥	SV-01-07-082-026c
कथं त्वमस्य दुहिता सम्भूता वरवर्णिनी ।	SV-01-07-082-027a
संशयो मे महानत्र सत्यं वक्तुमिहार्हसि ॥	SV-01-07-082-027c
शकुन्तला-	SV-01-07-082-028
यथाऽयमागमो मह्यं यथा चेदमभूत् पुरा ॥	SV-01-07-082-028ac
अन्यथा सन्तमात्मानम् अन्यथा सत्सु भाषते ।	SV-01-07-082-029a
स पापेनावृतो मूर्खस् तेन आत्मापहारकः ।	SV-01-07-082-029c
शृणु राजन् यथातत्त्वं यथाऽस्मि दुहिता मुनेः ॥	SV-01-07-082-029e
ऋषिः कश्चिदिहागम्य मम जन्माभ्यचोदयत् ॥	SV-01-07-082-030ac
ऊर्ध्वरेता यथासि त्वं कुतस्त्येयं शकुन्तला ।	SV-01-07-082-031a
पुत्री त्वत्तः कथं जाता सत्यं मे ब्रूहि काश्यप ।	SV-01-07-082-031c
तस्मै प्रोवाच भगवान् यथावच्छृणु पार्थिव ॥	SV-01-07-082-031e
कण्वः-	SV-01-07-082-032
तप्यमानस्तपो घोरं विश्वामित्रस्सखा मम ।	SV-01-07-082-032a
कम्पयामास देवेन्द्रं पुरा शक्रं महातपाः ॥	SV-01-07-082-032c
तपसा दीप्तवीर्योऽयं स्थानान्मां च्यावयेदिति ।	SV-01-07-082-033a
भीतः पुरन्दरस्तस्मान्मेनकामिदमब्रवीत् ॥	SV-01-07-082-033c
इन्द्रः-	SV-01-07-082-034
गुणैरप्सरसां दिव्यैर् मेनके त्वं विशिष्यसे ।	SV-01-07-082-034a
श्रेयो मे कुरु कल्याणि यत् त्वां वक्ष्यामि तच्छृणु ॥	SV-01-07-082-034c
असावादित्यसङ्काशो विश्वामित्रोऽथ कौशिकः ।	SV-01-07-082-035a
तप्यमानस्तपो घोरं ब्रह्मचर्यं च संश्रितः ॥	SV-01-07-082-035c
मेनके तव भारोऽयं विश्वामित्रस्सुमध्यमे ।	SV-01-07-082-036a
संशितात्मा सुदुर्धर्षश् चाग्रे तपसि वर्तते ॥	SV-01-07-082-036c
तन्मनश्च्यावयेस्स्थानात् तं गत्वा विप्रलोभय ।	SV-01-07-082-037a
चर तस्य तपोविघ्नं कुरु मे प्रियमुत्तमम् ॥	SV-01-07-082-037c
रूपयौवनमाधुर्यचेष्टितस्मितभाषतैः ।	SV-01-07-082-038a
लोभयित्वा वरारोहे तपस्सन्निवर्तय ॥	SV-01-07-082-038c
मेनका-	SV-01-07-082-039
महातेजास्स भगवान् सदैव च महातपाः ।	SV-01-07-082-039a
कोपनश्च तथा ह्येनं जानाति भगवानपि ॥	SV-01-07-082-039c
तेजसस्तपसश्चैकः कोपस्य च महात्मनः ।	SV-01-07-082-040a
त्वमप्युद्विजसे यस्य नोद्विजेयमहं कथम् ॥	SV-01-07-082-040c
विमोह्य च वसिष्ठं च तस्य पुत्राञ्छशाप ह ।	SV-01-07-082-041a
क्षत्रे जातश्च यः पूर्वं सोऽभवद्ब्राह्मणो बलात् ॥	SV-01-07-082-041c
शौचार्थं यो नदीं चक्रे दुर्गमां पापकर्मभिः ।	SV-01-07-082-042a
यत्तत्पुण्यतमां लोके कौशिकीति विदुर्जनाः ॥	SV-01-07-082-042c
बभार यज्ञस्य पुरा काले दुर्गे महात्मनः ।	SV-01-07-082-043a
दारान् मतङ्गो धर्मात्मा राजर्षिर्व्याधतां गतः ॥	SV-01-07-082-043c
अतीतकाले दुर्भिक्षे प्रत्येत्य पुनराक्षमम् ।	SV-01-07-082-044a
मुनिवारेति नद्या वै नाम चक्रे तदा प्रभुः ॥	SV-01-07-082-044c
मतङ्गं याजयाञ्चक्रे यत्र प्रीतमनास्स्वयम् ।	SV-01-07-082-045a
त्वं च सोमं भयाद्यस्य गतः पातुं सुरेश्वर ॥	SV-01-07-082-045c
अतिनक्षत्रवंशानि क्रुद्धो नक्षत्रसम्पदा ।	SV-01-07-082-046a
प्रतिश्रवणपूर्वाणि नक्षत्राणि ससर्ज यः ।	SV-01-07-082-046c
गुरुशापहतस्यापि त्रिशङ्कोश्शरणं ददौ ॥	SV-01-07-082-047ac
ब्रह्मर्षिशापं राजर्षिः कथ माक्ष्यति कौशिकः ।	SV-01-07-082-048a
अवमत्य तदा देवैर् यज्ञाङ्गं तद्विनाशितम् ॥	SV-01-07-082-048c
अन्यानि च महातेजा यज्ञाङ्गान्यसृजत्प्रभुः ।	SV-01-07-082-049a
निनाय च तदा स्वर्गं त्रिशङ्कुं स महातपाः ॥	SV-01-07-082-049c
एतान्यन्यानि कर्माणि भृशं देव बिभेम्यहम् ।	SV-01-07-082-050a
यथा मां न दहेत्क्रुद्धस् तथा पश्य सुरेश्वर ॥	SV-01-07-082-050c
तेजसा निर्दहेल्लोकांश् चालयेद्धरणीं तथा ।	SV-01-07-082-051a
सङ्क्षिपेच्च महामेरुं महीमावर्तयेत्तथा ॥	SV-01-07-082-051c
तादृशं तपसा युक्तं प्रदीप्तमिव पावकम् ।	SV-01-07-082-052a
कथमस्मद्विधा बाला जितेन्द्रियमभिस्पृशेत् ॥	SV-01-07-082-052c
हुताशनमुखं दीप्तं सूर्यचन्द्राक्षितारकम् ।	SV-01-07-082-053a
कालजिह्वं सुरश्रेष्ठ कथमस्मद्विधा स्पृशेत् ॥	SV-01-07-082-053c
	
यमश्च सोमश्च महर्षयश्च विश्वे 	SV-01-07-082-054a
देवा वालस्विल्याश्च सर्वे ।	
 यस्योद्विजन्ते मनुयस्सदैव कस्मादिन्द्र मादृशी नोद्विजेत ॥	SV-01-07-082-054c
त्वयैवमुक्ता तु कथं सुरेश ऋषेर्न गच्छेयमहं ममीपम् ।	SV-01-07-082-055a
रक्षां तु मे चिन्तय देवराज यथा त्वदर्थे सुखिनी चरेयम् ॥	SV-01-07-082-055c
भवेच्च मे मन्मथस्तत्र कार्ये सहायभूतस्तु च प्रसादात् ।	SV-01-07-082-056a
वनं च वायुस्सुरभिः प्रवापयेत् तस्मिन् काले तमृषिं लोभयन्त्याः ।	SV-01-07-082-056c
कामं तु मे मारुतस्तत्र वासः प्रकीडिताया विवृणोतु देव ॥	SV-01-07-082-056e
तथेत्युक्त्वा विहिते चैव तस्मिंस्ततो ययौ साऽऽश्रमं कौशिकस्य ॥ ॥	SV-01-07-082-057ac
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 083	
	
	
	
कण्वः-	SV-01-07-083-001
एवमुक्तस्तया शक्रः सन्दिदेश सदागतिम् ।	SV-01-07-083-001a
प्रातिष्ठत ततः काले मेनका वायुना सह ॥	SV-01-07-083-001c
तथाऽपश्यद्वरारोहा तपसोग्रेण कर्शितम् ।	SV-01-07-083-002a
विश्वामित्रं तपस्यन्तं दुर्धर्षं संशितव्रतम् ॥	SV-01-07-083-002c
ततोऽभिवाद्य सा तस्मै प्राक्रीडदृषिसन्निधौ ।	SV-01-07-083-003a
अपोवाह च वासोऽस्या मारुतश्शशिसन्निभम् ॥	SV-01-07-083-003c
साऽगच्छत्त्वरिता भूमिं वासार्थंवाऽवलम्बती ।	SV-01-07-083-004a
कुत्सयन्तीव सव्रीडं मारुतं वरवर्णिनी ॥	SV-01-07-083-004c
गृध्नुं वाससि स्रवीडां सम्भ्रान्तां मेनकामृषिः ।	SV-01-07-083-005a
अनिर्देश्यवयोरूपाम् अपश्यद्विवृतां तदा ॥	SV-01-07-083-005c
तस्या रूपगुणं दृष्ट्वा कामार्तस्समपद्यत ।	SV-01-07-083-006a
चकार भावं संसर्गे तया कामवशं गतः ॥	SV-01-07-083-006c
न्यमन्त्रयत चाप्येनां साप्यैच्छत्तमनिन्दिता ।	SV-01-07-083-007a
तौ तत्र सुचिरं कालं विजह्राते महावने ॥	SV-01-07-083-007c
रममाणौ यथाकामं यतैकदिवसं तथा ।	SV-01-07-083-008a
एवं वर्षसहस्राणाम् अतीतं नाभ्यचिन्तयत् ॥	SV-01-07-083-008c
कामक्रोधावजितवान् मुनिर्नित्यं क्षमान्वितः ।	SV-01-07-083-009a
चिरार्जितस्य तपसः क्षयं स कृतवानृषिः ॥	SV-01-07-083-009c
तपसस्सङ्क्षयादेव मुनिर्मोहं समाविशत् ।	SV-01-07-083-010a
मोहाभिभूतः क्रोधात्मा ययौ तां कौशिकीं मुनिः ॥	SV-01-07-083-010c
पादैर्जलरवं कृत्वा अन्तर्द्वीपे कुटीं गतः ।	SV-01-07-083-011a
मेनका गन्तुकामा वै शुश्राव जलनिस्वनम् ॥	SV-01-07-083-011c
तपसा दीप्तवीर्योऽसावाकाशादेति याति च ।	SV-01-07-083-012a
अद्य सञ्ज्ञां विजानामि येन केन तपःक्षयम् ॥	SV-01-07-083-012c
गन्तुं न युक्तमित्युक्त्वा ऋतुस्नाता तु मेनका |	SV-01-07-083-013a
कामरागाभिभूतस्य मुनेः पार्श्वं जगाम सा ॥	SV-01-07-083-013c
जनयामास स मुनिर् मेनकायां शकुन्तलाम् ।	SV-01-07-083-014a
प्रस्थे हिमवतो रम्ये मालिनीमभितो नदीम् ॥	SV-01-07-083-014c
देवगर्भोपमां बालां सर्वाभरणभूषिताम् ।	SV-01-07-083-015a
शयानां शयने रम्ये मेनका वाक्यमब्रवीत् ॥	SV-01-07-083-015c
मेनका-	SV-01-07-083-016
महर्षेरुग्रतपसस् तेजस्त्वमसि भामिनि ।	SV-01-07-083-016a
तस्मात्स्वर्गं गमिष्यामि देवकार्यार्थमागता ॥	SV-01-07-083-016c
कण्वः-	SV-01-07-083-017
जातमुत्सृज्य तं कन्यां मेनका मालिनीं प्रति ।	SV-01-07-083-017a
शक्रसंसदमागच्छत् कृत्वा कार्यं शचीपतेः ॥	SV-01-07-083-017c
तं वने गहने गर्भं सिंहव्याघ्रनिषेविते |	SV-01-07-083-018a
दृष्ट्वा शयानं शकुनास् समन्तात्पर्यवारयन् ॥	SV-01-07-083-018c
नेमां हिंस्युर्वने बालां क्रव्यादा मांसगर्धिनः ।	SV-01-07-083-019a
इति मत्वा स्म रक्षन्ति शकुन्ता मेनकात्मजाम् ॥	SV-01-07-083-019c
उपस्प्रष्टुं गतश्चाहं तामपश्यमनिन्दिताम् ।	SV-01-07-083-020a
निर्जने विपिने रम्ये शकुन्तैः परिवारिताम् ॥	SV-01-07-083-020c
मां दृष्ट्वैवान्वपद्यन्त पादयोः पतिता द्विजाः ।	SV-01-07-083-021a
अब्रुञ्शकुनास्सर्वे कलं मधुरभाषिणः ॥	SV-01-07-083-021c
द्विजाः-	SV-01-07-083-022
विश्वामित्रसुतां ब्रह्मन् न्यासभूतां भरस्व वै ।	SV-01-07-083-022a
कामक्रोधावजितवान् सखा ते कौशिकीं गतः ।	SV-01-07-083-022c
तस्मात्पोषय तत्पुत्रीं दयावानिति तेऽब्रुवन् ॥	SV-01-07-083-022e
कण्वः-	SV-01-07-083-023
सर्वभूतरुतज्ञोऽहं दयावान् सर्वजन्तुषु ॥	SV-01-07-083-023ac
निर्जनेऽपि महारण्ये शकुन्तैः परिवारिताम् ।	SV-01-07-083-024a
आनयित्वा ततश्चैनां दुहितृत्वे न्ययोजयम् ॥	SV-01-07-083-024c
शरीरकृत्प्राणदाता यस्य चान्नानि भुञ्जते ।	SV-01-07-083-025a
क्रमेणैते त्रयोऽप्युक्ताः पितरो धर्मदर्शने ॥	SV-01-07-083-025c
निर्जने च वने यस्माच् छकुन्तैः परिरक्षिता ।	SV-01-07-083-026a
शकुन्तलेति नामास्याः कृतं चापि ततो मया ॥	SV-01-07-083-026c
एवं दुहितरं विद्धि मम सौम्य शकुन्तलाम् ।	SV-01-07-083-027a
शकुन्तला च पितरं मन्यते मामनिन्दिता ॥	SV-01-07-083-027c
शकुन्तला- 	SV-01-07-083-028
एतदाचष्ट भगवान् मम जन्म महर्षये ।	SV-01-07-083-028a
सुतां कण्वस्य मामेवं विद्धि त्वं मनुजाधिप ॥	SV-01-07-083-028c
कण्वं हि पितरं मन्ये पितरं स्वमजानती ।	SV-01-07-083-029a
इति ते कथितं राजन् यथावृत्तं श्रुतं मया ॥ ॥	SV-01-07-083-029c
	
	
	
	
	
	
	
	
	
	
	
	
	
	
	
	
	
	
अध्यायः 084	
	
	
	
दुष्यन्तः-	SV-01-07-084-001
सुव्यक्तं राजपुत्री त्वं यथा कल्याणि भाषसे ।	SV-01-07-084-001a
भार्या मे भव सुश्रोणि ब्रूहि किं करवाणि ते ॥	SV-01-07-084-001c
सुवर्णमालां वासांसि कुण्डले परिपाटके ।	SV-01-07-084-002a
नानापत्तनजैश्शुभ्रैर् मणिरत्नैश्च शोभनैः ॥	SV-01-07-084-002c
आहरामि तवाद्याहं निष्कादीन्यमितानि च ।	SV-01-07-084-003a
सर्वं राज्यं तवाद्य त्वं भार्या मे भव शोभने ॥	SV-01-07-084-003c
गान्धर्वेण च मां भीरु विवाहेनैहि सुन्दरि ।	SV-01-07-084-004a
विवाहानां हि रम्भोरु गान्धर्वश्श्रेष्ठ उच्यते ॥	SV-01-07-084-004c
शकुन्तला-	SV-01-07-084-005
फलाहारो गतो राजन् पिता मम महातपाः ।	SV-01-07-084-005a
मुहूर्तं सम्प्रतीक्षस्व स मां तुभ्यं प्रदास्यति ॥	SV-01-07-084-005c
पिता हि मे प्रभुर्नित्यं दैवतं परमं मतम् ।	SV-01-07-084-006a
यस्य वा दास्यति पिता स मे भर्ता भविष्यति ॥	SV-01-07-084-006c
पिता रक्षति कौमारे भर्ता रक्षति यौवने ।	SV-01-07-084-007a
पुत्रस्तु स्थाविरे भावे न स्त्री स्वातन्त्र्यमर्हति ॥	SV-01-07-084-007c
अवमन्यमाना राजेन्द्र पितरं मे तपस्विनम् ।	SV-01-07-084-008a
अधर्मेण हि धर्मिष्ठ कथं वरमुपास्महे ।	SV-01-07-084-008c
दुष्यन्तः-	SV-01-07-084-008
मा मैवं वद सुश्रोणि तपोराशिं दयात्मकम् ॥	SV-01-07-084-008e
शकुन्तला-	SV-01-07-084-009
मन्युप्रहरणा विप्रा न विप्राश्शस्त्रपाणयः ॥	SV-01-07-084-009ac
अग्निर्दहति तेजोभिस् सूर्यो दहति रश्मिभिः ।	SV-01-07-084-010a
राजा दहति दण्डेन ब्राह्मणो मन्युना दहेत् ।	SV-01-07-084-010c
क्रोधितो मन्युना हन्ति वज्रपाणिरिवासुरान् ॥	SV-01-07-084-010e
दुष्यन्तः-	SV-01-07-084-011
जानाभि भद्रे महर्षिं तस्य मन्युर्न विद्यते ।	SV-01-07-084-011a
इच्छामि त्वां वरारोहे भज मां त्वमनिन्दिते ॥	SV-01-07-084-011c
त्वदर्थं मां स्थितं विद्धि त्वद्गतं हि मनो मम ॥	SV-01-07-084-012ac
आत्मनो बन्धुरात्मैव गतिरात्मैव चात्मनः ।	SV-01-07-084-013a
आत्मनैवात्मनो दानं कर्तुमर्हसि धर्मतः ॥	SV-01-07-084-013c
अष्टावेव समासेन विवाहा धर्मतस्स्मृताः ॥	SV-01-07-084-014ac
ब्राह्मो दैवस्तथैवार्षः प्राजापत्यस्तथाऽऽसुरः । 	SV-01-07-084-015a
गान्धर्वो राक्षसश्चैव पैशाचश्चाष्टमस्स्मृतः ॥	SV-01-07-084-015c
पञ्चानां तु त्रयो धर्म्या द्वावधर्मौ मताविह ।	SV-01-07-084-016a
पैशाच आसुरश्चैव न कर्तव्यौ कथञ्चन ॥	SV-01-07-084-016c
अनेन विधिना कार्यो धर्मश्चैष सनातनः ।	SV-01-07-084-017a
गान्धर्वराक्षसौ क्षत्रे धर्म्यौ तौ मा विशङ्कथाः ।	SV-01-07-084-017c
पृथग्वा यदि वा मिश्रौ कर्तव्यौ नात्र संशयः ॥	SV-01-07-084-017e
सा त्वं मम सकामस्य सकामा भव शोभने ।	SV-01-07-084-018a
गान्धर्वेण विवाहेन भार्या मे भव भामिनि ॥	SV-01-07-084-018c
शकुन्तला-	SV-01-07-084-019
यदि धर्मपथस्त्वेष यदि चात्मा प्रभुर्मम ।	SV-01-07-084-019a
प्रदाने पौरवश्रेष्ठ शृणु मे समयं प्रभो ॥	SV-01-07-084-019c
सत्यं मे प्रतिजानीहि यद्वाचा वच्म्यहं रहः ।	SV-01-07-084-020a
ब्राह्मी मे प्रतिजानीहि प्रतिज्ञां राजसत्तम ॥	SV-01-07-084-020c
मम जायते यः पुत्रस् स राजा त्वदनन्तरम् ॥	SV-01-07-084-021ac
युवराजश्च कर्तव्यस् सत्यमेतद्ब्रवीहि मे ।	SV-01-07-084-022a
यद्येतदेवं दुष्यन्त अस्तु मे सङ्गमस्त्वया ॥	SV-01-07-084-022c
वैशम्पायनः-	SV-01-07-084-023
तस्यास्तु सर्वं संश्रुत्य यथोक्तं स विशाम्पतिः ।	SV-01-07-084-023a
दुष्यन्तः पुनरेवाह यद्यदिच्छसि तद्वद ॥	SV-01-07-084-023c
शकुन्तला- 	SV-01-07-084-024
ख्यातो लोकप्रवादोऽयं विवाह इति शास्त्रतः ।	SV-01-07-084-024a
वैवाहिकीं क्रियां सन्तः प्रशंसन्ति प्रजाहिताम् ॥	SV-01-07-084-024c
लोकपरवादशान्त्यर्थं विवाहं विधिना कुरु ।	SV-01-07-084-025a
सन्त्यत्र यज्ञपात्राणि दर्भास्सुमनसोऽक्षताः ।	SV-01-07-084-025c
यथा युक्तो विवाहस्स्यात् तथा युक्ता प्रजा भवेत् ॥	SV-01-07-084-025e
तस्मादाज्यं हविर्लाजास् सिकता ब्राह्मणास्तव ।	SV-01-07-084-026a
वैवाहिकानि चान्यानि सर्वमस्तीह पार्थिव ॥	SV-01-07-084-026c
दुरुक्तमपि राजेन्द्र क्षन्तव्यं धर्मकारणात् ॥	SV-01-07-084-027ac
वैशम्पायनः-	SV-01-07-084-028
एवमस्त्विति तां राजा प्रत्युवाचाविचारयन् ।	SV-01-07-084-028a
पुरोहितं समाहूय वचनं युक्तमब्रवीत् ॥	SV-01-07-084-028c
दुष्यन्तः-	SV-01-07-084-029
राजपुत्र्या यदुक्तं वै न वृथा कर्तुमुत्सहे ।	SV-01-07-084-029a
क्रियाहीनो हि न भवेन्मम पुत्रो महाद्युतिः ।	SV-01-07-084-029c
तथा कुरुष्व शास्त्रोक्तं विवाहं मा चिरं कृथाः ॥	SV-01-07-084-029e
वैशम्पायनः-	SV-01-07-084-030
एवमुक्तो नृपतिना द्विजः परमयन्त्रितः ।	SV-01-07-084-030a
शोभनं राजराजेति विधिना कृतवान् द्विजः ॥	SV-01-07-084-030c
शासनाद्विप्रमुख्यस्य कृतमङ्गलकौतुकः ।	SV-01-07-084-031a
जग्राह विधिवत्पाणिम् उवास च तया सह ॥	SV-01-07-084-031c
विश्वास्य चैनां स प्रतिष्टद् अब्रवीच्च पुनः पुनः ।	SV-01-07-084-032a
दुष्यन्तः-	SV-01-07-084-032
प्रेषयिष्ये तवार्थाय वाहिनीं चतुरङ्गिणीम् ॥	SV-01-07-084-032c
त्रयीविवृद्धैस्सहिता नागरा मामकैस्सह ।	SV-01-07-084-033a
शिबिकासहस्रैस्सहिता वनमायान्ति बान्धवाः ॥	SV-01-07-084-033c
मूकाश्चैव किराताश्च कुब्जा वामनकैस्सह ।	SV-01-07-084-034a
सहिताः कञ्चुकिवरैर् वाहिनीसूतमागधैः ॥	SV-01-07-084-034c
शङ्खदुन्दुभिनिर्घोषैर् वनं च समुपैष्यति ।	SV-01-07-084-035a
तथा त्वामानयिष्यामि नगरं स्वं शुचिस्मिते ॥	SV-01-07-084-035c
अन्यथा त्वां न नेष्यामि स्वनिवेशमसत्कृताम् ।	SV-01-07-084-036a
सर्वमङ्गलसत्कारैस् सुभ्रु सत्यं करोमि ते ॥	SV-01-07-084-036c
वैशम्पायनः-	SV-01-07-084-037
एवमुक्त्वा स राजर्षिस् तामनिन्दितगामिनीम् ।	SV-01-07-084-037a
परिष्वज्य च बाहुभ्यां स्मितपूर्वमुदैक्षत ॥	SV-01-07-084-037c
प्रदक्षिणीकृतां देवीं राजा सम्परिषस्वजे ।	SV-01-07-084-038a
शकुन्तला ह्यश्रुमुखी पपात नृपपादयोः ॥	SV-01-07-084-038c
तां देवीं पुनरुत्थाप्य मा शुचेति पुनः पुनः । 	SV-01-07-084-039a
शपेयं सुकृतेनैव प्रापयिष्ये नृपात्मजे ॥	SV-01-07-084-039c
इति तस्याः प्रतिश्रुत्य स नृपो जनमेजय ।	SV-01-07-084-040a
मनसा चिन्तयन् प्रायात् काश्यपं प्रति पार्थिवः ॥	SV-01-07-084-040c
भगवांस्तपसा युक्तश् श्रुत्वा किं नु करिष्यति ।	SV-01-07-084-041a
तं न प्रसाद्यागतोऽहं प्रसीदेति द्विजोत्तमम् ॥	SV-01-07-084-041c
एवं सञ्चिन्तयन्नेव प्रविवेश स्वकं पुरम् ॥	SV-01-07-084-042ac
ततो मुहूर्ते याते तु कण्वोऽप्याश्रममागमत् ।	SV-01-07-084-043a
शकुन्तला च पितरं ह्रिया नोपजगाम तम् ॥	SV-01-07-084-043c
शङ्कितैव च विप्रर्षिम् उपचक्राम सा शनैः ।	SV-01-07-084-044a
ततोऽस्य राजञ्जग्राह आसनं चाप्यकल्पयत् ॥	SV-01-07-084-044c
प्राक्षालयच्च सा पादौ काश्यपस्य महात्मनः ।	SV-01-07-084-045a
न चैनं लज्जयाऽशक्रोद् अक्षिभ्यामभिवीक्षितुम् ॥	SV-01-07-084-045c
शकुन्तला च सव्रीडा तमृषिं नाभ्यभाषत ।	SV-01-07-084-046a
तस्मात् स्वधर्मात् स्खलिता भीता सा भरतर्षभ ।	SV-01-07-084-046c
अभवद्दोषदर्शित्वाद् ब्रह्मचारिण्ययन्त्रिता ॥	SV-01-07-084-046e
स तदा ब्रीडितां दृष्ट्वा ऋषिस्तां प्रत्यभाषत ॥	SV-01-07-084-047ac
कण्वः-	SV-01-07-084-048
सव्रीडैव च दीर्घायुः पुरेव भविता न च ।	SV-01-07-084-048a
वृत्तं कथय रम्भोरु मा त्रासं च प्रकल्पय ॥	SV-01-07-084-048c
वैशम्पायन उवाच 	SV-01-07-084-049
ततः प्रक्षाल्य पादौ सा विश्रान्तं पुनरब्रवीत् ।	SV-01-07-084-049a
निधाय कामं तस्यर्षेः कन्दानि च फलानि च ॥	SV-01-07-084-049c
ततस्संवाह्य पादौ सा विश्रान्तं वेदिमध्यगा ।	SV-01-07-084-050a
शकुन्तला पौरवाणां दुष्यन्तं जग्मुषी पतिम् ॥	SV-01-07-084-050c
ततः कृच्छ्रादतिशुभा सव्रीडा श्रमती तदा ।	SV-01-07-084-051a
सगद्गदमुवाचेदं काश्यपं सा शुचिस्मिता ॥	SV-01-07-084-051c
शकुन्तला-	SV-01-07-084-052
राजा ताताजगामेह दुष्यन्त इलिलात्मजः ।	SV-01-07-084-052a
मया पतिर्वृतो योऽसौ दैवयोगादिहागतः ॥	SV-01-07-084-052c
तस्य तात प्रसीदस्व भर्ता मे सुमहायशाः ।	SV-01-07-084-053a
अतस्सर्वं तु यद्वृत्तं दिव्यज्ञानेन पश्यसि ।	SV-01-07-084-053c
अभयं क्षत्रियकुले प्रसादं कर्तुमर्हसि ॥	SV-01-07-084-053e
वैशम्पायनः-	SV-01-07-084-054
चक्षुषा स तु दिव्येन सर्वं विज्ञाय काश्यपः ।	SV-01-07-084-054a
ततो धर्मिष्ठतां मत्वा धर्मे चास्खलितं मनः ॥	SV-01-07-084-054c
उवाच भगवान् प्रीतस् तद्वृत्तं स महातपाः ।	SV-01-07-084-055a
कण्वः-	SV-01-07-084-055
एवमेतन्मया ज्ञातं दृष्टं दिव्येन चक्षुषा ॥	SV-01-07-084-055c
त्वयाऽद्य राजान्वयया मामनादृत्य यत्कृतम् ।	SV-01-07-084-056a
पुंसा सह समायोगो न स धर्मोपघातकः ॥	SV-01-07-084-056c
न भयं विद्यते भद्रे मा शुचस्सुकृतं कृतम् ॥	SV-01-07-084-057ac
क्षत्रियस्य तु गान्धर्वो विवाहश्श्रेष्ठ उच्यते ।	SV-01-07-084-058a
सकामायास्सकामेन निमन्त्रश्श्रेष्ठ उच्यते ।	SV-01-07-084-058c
किं पुनर्विधिवत्कृत्वा सुप्रजात्वमवाप्स्यसि ॥	SV-01-07-084-058e
धर्मात्मा च महात्मा च दुष्यन्तः पुरुषोत्तमः ।	SV-01-07-084-059a
अभ्यागच्छत् पतिर्यस्त्वां भजमानां शकुन्तले ॥	SV-01-07-084-059c
महात्मा जनिता लोके पुत्रस्तव महायशाः ।	SV-01-07-084-060a
स च सर्वां समुद्रान्तां सम्यग्रक्ष्यति मेदिनीम् ॥	SV-01-07-084-060c
परं चाभिप्रयातस्य चक्रं तस्य महात्मनः ।	SV-01-07-084-061a
भविष्यत्यप्रतिहतं विततं चक्रवर्तिनः ॥	SV-01-07-084-061c
प्रसन्न एव तस्याहं त्वकृते वरवर्णिनि ।	SV-01-07-084-062a
ऋतवो बहवस्ते वै गता व्यर्थाश्शुचिस्मिते ॥	SV-01-07-084-062c
सार्थकं साम्प्रतं ह्येतन्न च पापोऽस्ति तेऽनघे ।	SV-01-07-084-063a
गृहाण च वरं मत्तस् त्वत्कृते यदभीप्सितम् ॥	SV-01-07-084-063c
शकुन्तला-	SV-01-07-084-064
मया पतिर्वृतो योऽसौ दुष्यन्तः पुरुषोत्तमः ।	SV-01-07-084-064a
मम चैव पतिर्दृष्टो देवतानां समक्षतः ।	SV-01-07-084-064c
तस्मै ससचिवाय त्वं प्रसादं कर्तुमर्हसि ॥	SV-01-07-084-065ac
वैशम्पायनः-	SV-01-07-084-066
इत्येवमुक्त्वा मनसा प्रणिधाय मनस्विनी ।	SV-01-07-084-066a
ततो धर्मिष्ठतां वव्रे राज्ये ऽप्रस्खलनं तथा ॥	SV-01-07-084-066c
शकुन्तलां पौरवाणां दुष्यन्तहितकाम्यया ।	SV-01-07-084-067a
एवमस्त्विति तां प्राह कण्वो धर्मभृतां वरः ॥	SV-01-07-084-067c
पस्पर्श चापि पाणिभ्यां सुतां श्रीमिव रूपिणीम् ॥	SV-01-07-084-067e
कण्वः-	SV-01-07-084-068
अद्यप्रभृति देवी त्वं दुष्यन्तस्य महात्मनः ।	SV-01-07-084-068a
पतिव्रतानां या वृत्तिस् तां वृत्तिमनुपालय ॥	SV-01-07-084-068c
वैशम्पायनः-	SV-01-07-084-069
इत्येवमुक्त्वा धर्मात्मा तां विशुद्ध्यर्थमस्पृशत् ।	SV-01-07-084-069a
स्पृष्टमात्रे शरीरे तु परं हर्षमवाप सा ॥	SV-01-07-084-069c
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 085	
	
	
	
वैशम्पायनः-	SV-01-07-085-001
प्रतिज्ञाय च दुष्यन्ते प्रतियाते शकुन्तलाम् ।	SV-01-07-085-001a
गर्भश्च ववृधे तस्यां राजपुत्र्यां महात्मनः ॥	SV-01-07-085-001c
शकुन्तला चिन्तयन्ती राजानं कार्यगौरवात् ।	SV-01-07-085-002a
दिवारात्रमनिद्रैव स्नानभोजनवर्जिता ॥	SV-01-07-085-002c
राजप्रेषणिका विप्राश् चतुरङ्गबलैस्सह ।	SV-01-07-085-003a
अद्य श्वो वा परश्वो वा समायान्तीति निश्चिता ॥	SV-01-07-085-003c
दिवसान्पक्षानृतून्मासान् अयनानि च सर्वशः ।	SV-01-07-085-004a
गण्यमानेषु वर्षेषु व्यतीयुस्त्रीणि भारत ॥	SV-01-07-085-004c
त्रिषु वर्षेषु पूर्णेषु ऋषेर्वचनगौरवात् ।	SV-01-07-085-005a
ऋषिपत्न्यस्सुबहवो हेतुमद्वाक्यमब्रुवन् ॥	SV-01-07-085-005c
ऋषिपत्न्यः-	SV-01-07-085-006
शृणु भद्रे लोकवृत्तं श्रुत्वा यद्रोचते तव ।	SV-01-07-085-006a
तत्कुरुष्व हितं देवि नावमान्यं गुरोर्वचः ॥	SV-01-07-085-006c
देवानां दैवतं विष्णुर् विप्राणामग्निरेव च ।	SV-01-07-085-007a
नारीणां दैवतं भर्ता लोकानां ब्राह्मणो गुरुः ॥	SV-01-07-085-007c
सूतिकालं प्रसूवेति भगवांस्ते पिताऽब्रवीत् ।	SV-01-07-085-008a
करिष्यामीति कर्तव्यं तदा ते सुकृतं भवेत् ।	SV-01-07-085-008c
वैशम्पायनः-	SV-01-07-085-008
पत्नीनां वचनं श्रुत्वा साधु साध्वित्यचिन्तयत् ॥	SV-01-07-085-008e
गर्भं सुषाव वामोरूः कुमारममितौजसम् ॥	SV-01-07-085-009ac
त्रिषु वर्षेषु पूर्णेषु प्राजायत शकुन्तला ।	SV-01-07-085-010a
रूपौदार्यगुणोपेतं दौष्यन्तिं जनमेजय ॥	SV-01-07-085-010c
तस्मै तदान्तरिक्षात्तु पुष्पवृष्टिः पपात ह ।	SV-01-07-085-011a
देवदुन्दुभयो नेदुर् ननृतुश्चाप्सरोगणाः । 	SV-01-07-085-011c
गायन्तो मधुरं तत्र देवैश्शक्रोऽभ्युवाच ह ॥	SV-01-07-085-011e
शक्रः-	SV-01-07-085-012
शकुन्तले तव सुतश् चक्रवर्ती भविष्यति ॥	SV-01-07-085-012ac
बलं तेजश्च रूपं च न समं भुवि केन चित् ।	SV-01-07-085-013a
आहर्ता वाजिमेधस्य शतसङ्ख्यस्य पौरवः ॥	SV-01-07-085-013c
अनेकानि साहस्राणि राजसूयादिभिर्मखैः ।	SV-01-07-085-014a
स्वार्थं ब्राह्मणसात्कृत्वा दक्षिणाममितां ददत् ॥	SV-01-07-085-014c
वैशम्पायनः-	SV-01-07-085-015
देवतानां वचश्श्रुत्वा कण्वाश्रमनिवासिनः ।	SV-01-07-085-015a
सभाजयन्तः कण्वस्य सुतां सर्वे महर्षयः ।	SV-01-07-085-015c
शकुन्तला च तच्छ्रुत्वा परं हर्षमवाप सा ॥	SV-01-07-085-015e
द्विजानाहूय मुनिभिस् सत्कृत्य च महायशाः ॥	SV-01-07-085-016ac
जातकर्मादिसंस्कारं कण्वः पुण्यवतां वरः ।	SV-01-07-085-017a
तस्याथ कारयामास वर्धमानस्य चासकृत् ।	SV-01-07-085-017c
यथाविधि यथान्यायं क्रियास्सर्वास्त्वकारयत् ॥	SV-01-07-085-017e
दन्तैश्शुक्लैश्शिखरिभिस् सिंहसंहननोऽभवत् ॥	SV-01-07-085-018ac
चक्राङ्कितकरश्श्रीमान् स्वयं विष्णुरिवापरः ।	SV-01-07-085-019a
चतुष्किष्कुर्महातेजा महामूर्धा महाबलः ॥	SV-01-07-085-019c
कुमारो देवगर्भाभस् स तत्राशु व्यवर्धत ।	SV-01-07-085-020a
ऋषेर्भयात्तु दुष्यन्तः स्मरन्नैवाह्वयत्तदा ।	SV-01-07-085-020c
गते काले तु महति न सस्मार तपोधनाम् ॥	SV-01-07-085-020e
षड्वर्षेषु ततो बालः कण्वाश्रमपदं प्रति ॥	SV-01-07-085-021ac
व्याघ्रान् सिंहान् वराहांश्च वृकांश्च महिषांस्तथा ।	SV-01-07-085-022a
ऋक्षांश्चाभ्यहनद्व्यालान् पद्भ्यामाश्रमपीडकान् ॥	SV-01-07-085-022c
गजान् भुजाभ्यां सङ्गृह्य बलवान् सन्नियम्य च ।	SV-01-07-085-023a
बद्ध्वा वृक्षेषु दौष्यन्तिर् आर्श्रमस्य समन्ततः ॥	SV-01-07-085-023c
आरोहद्दमयंश्चैव क्रीडन् स्म परिधावति ।	SV-01-07-085-024a
वनं च लोडयामास सिंहव्याघ्रगणैर्वृतम् ॥	SV-01-07-085-024c
ततश्च राक्षसान् सर्वान् पिशाचांश्च रिपून् रणे ।	SV-01-07-085-025a
मुष्टियुद्धेन ताञ्जित्वा ऋषीनाराधयत्तदा ॥	SV-01-07-085-025c
कश्चिद्दितिसुतस्तं तु हन्तुकामो महाबलः ।	SV-01-07-085-026a
वध्यमानांस्तु दैतेयान् अमर्षी तं समभ्ययात् ॥	SV-01-07-085-026c
तमागतं प्रहस्यैव बाहुभ्यां परिगृह्य च ।	SV-01-07-085-027a
दृढं चाबध्य बाहुभ्यां पीडयामास तं तदा ॥	SV-01-07-085-027c
मर्दितो न शशाकास्य मोचितुं बलवत्तया ।	SV-01-07-085-028a
प्राक्रोशद्भैरवं तत्र द्वारेभ्यो निस्सृतं त्वसृक् ॥	SV-01-07-085-028c
तेन शब्देन वित्रस्ता मृगास्सिंहादयो गणाः ।	SV-01-07-085-029a
सुस्रुवुश्च शकृन्मूत्रम् आश्रमस्थाश्च सुस्रुवुः ॥	SV-01-07-085-029c
निरसुं जानुभिः कृत्वा विससर्ज च सोऽपतत् ।	SV-01-07-085-030a
तं दृष्ट्वा विस्मयं चक्रुः कुमारस्य विचेष्टितम् ॥	SV-01-07-085-030c
नित्यकालं वध्यमाना दैतेया राक्षसैस्सह ।	SV-01-07-085-031a
कुमारस्य भयादेव नैव जग्मुस्तदाश्रमम् ॥	SV-01-07-085-031c
ततोऽस्य नाम चक्रुस्ते कण्वाश्रमनिवासिनः ।	SV-01-07-085-032a
कण्वेन सहितास्सर्वे दृष्ट्वा कर्मातिमानुषम् ॥	SV-01-07-085-032c
अस्त्वयं सर्वदमनस् सर्वं हि दमयत्यसौ ।	SV-01-07-085-033a
स सर्वदमनो नाम कुमारस्समपद्यत ।	SV-01-07-085-033c
विक्रमेणौजसा चैव बलेन च समन्वितः ॥	SV-01-07-085-033e
अप्रेषयति दुष्यन्ते महिष्यास्तनयस्य च ॥	SV-01-07-085-034ac
पाण्डुभावपरीताङ्गीं चिन्तया समभिप्लताम् ।	SV-01-07-085-035a
लम्बालकां कृशां दीनां तथा मलिनवाससम् ।	SV-01-07-085-035c
शकुन्तलां च सम्प्रेक्ष्य प्रदध्यौ स मुनिस्तदा ॥	SV-01-07-085-035e
शास्त्राणि सर्ववेदाश्च द्वादशाब्दस्य चाभवन् ॥	SV-01-07-085-036ac
तं कुमारमृषिर्दृष्ट्वा कर्म च ह्यतिमानुषम् ।	SV-01-07-085-037a
समयो यौवराज्याय इत्यनुध्याय स द्विजः ।	SV-01-07-085-037c
शकुन्तलां समाहूय कण्वो वचनमब्रवीत् ॥	SV-01-07-085-037e
कण्वः-	SV-01-07-085-038
शृणु भद्रे मम सुते मम वाक्यं शुचिस्मिते ।	SV-01-07-085-038a
पतिव्रतानां नारीणां विशिष्टमिति चोच्यते ॥	SV-01-07-085-038c
पतिशुश्रूषणं पूर्वं मनोवाक्कायचेष्टितैः ।	SV-01-07-085-039a
अनुज्ञाता मया पूर्वं पूजयैतद्व्रतं तव ॥	SV-01-07-085-039c
एतेनैव च वृत्तेन विशिष्टां लप्स्यसे श्रियम् ।	SV-01-07-085-040a
तस्माद्भद्रे प्रयातव्यं समीपं पौरवस्य ह ॥	SV-01-07-085-040c
स्वयं नायाति मत्वा ते गतं कालं शुचिस्मिते ।	SV-01-07-085-041a
गत्वाऽऽराधय राजानं दुष्यन्तं हितकाम्यया ॥	SV-01-07-085-041c
दौष्यन्तिं यौवराज्यस्थं दृष्ट्वा प्रीतिमवाप्स्यसि ॥	SV-01-07-085-042ac
देवतानां गुरूणां च क्षत्रियाणां च भामिनि ।	SV-01-07-085-043a
भर्तॄणां च विशेषेण हितं सङ्गमनं सताम् ॥	SV-01-07-085-043c
तस्मात्पुत्रि कुमारेण गन्तव्यं मत्प्रियेप्सया ॥	SV-01-07-085-044a
प्रतिवाक्यं न दद्यास्त्वं शापिता मम पादयोः ॥	SV-01-07-085-044c
वैशम्पायनः-	SV-01-07-085-045
एवमुक्त्वा सुतां तत्र पौत्रं कण्वोऽभ्यभाषत ।	SV-01-07-085-045a
परिष्वज्य च बाहुभ्यां मूर्ध्न्युपाघ्राय पौत्रकम् ॥	SV-01-07-085-045c
कण्वः-	SV-01-07-085-046
सोमवंशोद्भवो राजा दुष्यन्तो नाम विश्रुतः ।	SV-01-07-085-046a
तस्याग्रमहिषी चैषा तव माता शुचिव्रता ॥	SV-01-07-085-046c
गन्तुकामा भर्तृवंशं त्वया सह सुमध्यमा ।	SV-01-07-085-047a
गत्वाऽभिवाद्य राजानं यौवराज्यमवाप्स्यसि ॥	SV-01-07-085-047c
स पिता तव राजेन्द्रस् तस्य त्वं वशगो भव ।	SV-01-07-085-048a
पितृपैतामहं राज्यम् अनुतिष्ठस्व भावतः ।	SV-01-07-085-048c
तस्मिन् काले स्वराज्यस्थो मामनुस्मर पौत्रक ॥	SV-01-07-085-048e
वैशम्पायनः-	SV-01-07-085-049
अभिवाद्य मुनेः पादौ पौरवो वाक्यमब्रवीत् ॥	SV-01-07-085-049ac
सर्वदमनः-	SV-01-07-085-050
त्वं पिता मम विप्रर्षे त्वं माता त्वं गतिश्च मे ।	SV-01-07-085-050a
न चान्यं पितरं मन्ये त्वामृते तु महातपः ।	SV-01-07-085-050c
तव शुश्रूषणं पुण्यम् इह लोके परत्र च ॥	SV-01-07-085-050e
शकुन्तला भर्तृकामा स्वयं यातु यथेष्टतः ।	SV-01-07-085-051a
अहं शुश्रूषणपरः पादमूले वसामि वः ॥	SV-01-07-085-051c
क्रीडां व्यालमृगैस्सार्धं करिष्ये न पुरा यथा ।	SV-01-07-085-052a
त्वच्छासनपरो नित्यं स्वाध्यायं सुकरोम्यहम् ॥	SV-01-07-085-052c
वैशम्पायनः-	SV-01-07-085-053
एवमुक्त्वा तु संश्लिष्य पादौ कण्वस्य तिष्ठति ॥	SV-01-07-085-053ac
तस्य तद्वचनं श्रुत्वा प्ररुरोद शकुन्तला ।	SV-01-07-085-054a
स्नेहात् पितुश्च पुत्रस्य हर्षशोकसमन्विता ।	SV-01-07-085-054c
निशाम्य रोदनं मातुर् दौष्यन्तिर्वाक्यमब्रवीत् ॥	SV-01-07-085-054e
सर्वदमनः-	SV-01-07-085-055
श्रुत्वा भगवतो वाक्यं किं रोदिषि शकुन्तले ।	SV-01-07-085-055a
गन्तव्यं काल्य उत्थाय भर्तृप्रीतिस्तवास्ति चेत् ॥	SV-01-07-085-055c
शकुन्तला-	SV-01-07-085-056
एकस्तु कुरुते पापं फलं भुङ्क्ते महाजनः ।	SV-01-07-085-056a
भोक्तारस्तत्र मुच्यन्ते कर्ता दोषेण लिप्यते ॥	SV-01-07-085-056c
मया निवारितो नित्यं न करोषि वचो मम ॥	SV-01-07-085-057ac
निस्सृतान्कुञ्जरान्नित्यं बाहुभ्यां सम्प्रमथ्य वै ।	SV-01-07-085-058a
वनं च लोडयन्नित्यं सिंहव्याघ्रगणैर्वृतम् ॥	SV-01-07-085-058c
एवंविधानि चान्यानि कृत्वा वै पुरुनन्दन ।	SV-01-07-085-059a
रुषितो भगवांस्तात तस्मादावां विवासितौ ॥	SV-01-07-085-059c
अहं न गच्छे दुष्यन्तं नास्मि पुत्र हितैषिणी ।	SV-01-07-085-060a
पादमूले वसिष्यामि महर्षेर्भावितात्मनः ॥	SV-01-07-085-060c
वैशम्पायनः-	SV-01-07-085-060
एवमुक्त्वा तु रुदती पपात मुनिपादयोः ॥	SV-01-07-085-060e
एवं विलपतीं कण्वश् चानुनीय च हेतुभिः ।	SV-01-07-085-061a
पुनः प्रोवाच भगवान् आनृशंस्याद्धितं वचः ॥	SV-01-07-085-061c
कण्वः-	SV-01-07-085-062
शकुन्तले शृणुष्वेदं हितं पथ्यं च भामिनि ।	SV-01-07-085-062a
पतिव्रताभावगुणान् हित्वा साध्यं न किञ्चन ॥	SV-01-07-085-062c
प्रतिव्रतानां देवा वै तुष्टास्सर्ववरप्रदाः ।	SV-01-07-085-063a
प्रसादं च करिष्यन्ति ह्यापदर्थे च भामिनि ॥	SV-01-07-085-063c
पतिप्रसादात्पुण्यगतिं प्राप्नुवन्ति न चाशुभम् ।	SV-01-07-085-064a
तस्माद्गत्वा तु राजानम् आराधय शुचिस्मिते ॥	SV-01-07-085-064c
वैशम्पायनः-	SV-01-07-085-065
शकुन्तलां तथोक्त्वा वै शाकुन्तलमथाब्रवीत् ॥	SV-01-07-085-065ac
कण्वः-	SV-01-07-085-066
दौहित्रो मम पौत्रस्त्वम् इलिलस्य महात्मनः ।	SV-01-07-085-066a
शृणुष्व वचनं सत्यं प्रब्रवीमि तवानघ ॥	SV-01-07-085-066c
मनसा भर्तृकामा वै वाग्भिरुक्त्वा पृथग्विधम् ।	SV-01-07-085-067a
गन्तुं नेच्छति कल्याणी तस्मात्तात वहस्व वै ।	SV-01-07-085-067c
शक्तस्त्वं प्रतिगन्तुं च मुनिभिस्सह पौरव ॥	SV-01-07-085-067e
वैशम्पायनः-	SV-01-07-085-068
इत्युक्त्वा सर्वदमनं कण्वश्शिष्यानथाब्रवीत् ॥	SV-01-07-085-068ac
कण्वः-	SV-01-07-085-069
शकुन्तलामिमां शीघ्रम् इहास्माद्भर्तुरन्तिकम् ।	SV-01-07-085-069a
भर्तुः प्रापयत स्थानं सर्वलक्षणपूजिताम् ॥	SV-01-07-085-069c
नारीणां चिरवासो हि बान्धवेषु न रोचते ।	SV-01-07-085-070a
कीर्तिचारित्रधर्मघ्नस् तस्मान्नयत मा चिरम् ॥	SV-01-07-085-070c
वैशम्पायनः-	SV-01-07-085-071
धर्माभिपूजितं पुत्रं काश्यपेन निशाम्य तु ।	SV-01-07-085-071a
काश्यपात् प्राप्य चानुज्ञां मुमुदे च शकुन्तला ॥	SV-01-07-085-071c
कण्वस्य वचनं श्रुत्वा प्रतिगच्छेति चासकृत् ।	SV-01-07-085-072a
तथेत्युक्त्वा तु कण्वं च मातरं पौरवोऽब्रवीत् ।	SV-01-07-085-072c
किं चिरायसि मातस्त्वं गमिष्यामो नृपालयम् ॥	SV-01-07-085-072e
एवमुक्त्वा तु तां देवीं दुष्यन्तस्य महात्मनः ।	SV-01-07-085-073a
अभिवाद्य मुनेः पादौ गन्तुमैच्छत्स पौरवः ॥	SV-01-07-085-073c
शकुन्तला च पितरम् अभिवाद्य कृताञ्जलिः ।	SV-01-07-085-074a
प्रदक्षिणीकृत्य तदा पितरं वाक्यमब्रवीत् ॥	SV-01-07-085-074c
अज्ञानान्मे पिता चेति दुरुक्तं वापि चानृतम् ।	SV-01-07-085-075a
अकार्यं वाप्यनिष्टं वा क्षन्तुमर्हति काश्यप ॥	SV-01-07-085-075c
एवमुक्तो नतशिरा मुनिर्नोवाच किञ्चन ।	SV-01-07-085-076a
मनुष्यभावात् कण्वोऽपि मुनिरश्रूण्यवर्तयत् ॥	SV-01-07-085-076c
अब्भक्षान् वायुभक्षांश्च शीर्णपर्णाशनान् मुनीन् ।	SV-01-07-085-077a
फलमूलाशिनो दान्तान् कृशान् धमनिसन्ततान् ॥	SV-01-07-085-077c
व्रतिनो जटिलान् मुण्डान् वल्कलाजिनसंवृतान् ।	SV-01-07-085-078a
समाहूय मुनीन् कण्वः कारुण्यादिदमब्रवीत् ॥	SV-01-07-085-078c
मया तु लालिता नित्यं मम पुत्री यशस्विनी ।	SV-01-07-085-079a
वने जाता विवृद्धा च न च जानाति किञ्चन ॥	SV-01-07-085-079c
आश्रमेण पथा सर्वैर् नीयतां क्षत्रियालयम् ।	SV-01-07-085-080a
द्वतीययोजने विप्राः प्रतिष्ठानं प्रतिष्ठितम् ॥	SV-01-07-085-080c
प्रतिष्ठाने पुरे राजा शाकुन्तलपितामहः ।	SV-01-07-085-081a
अध्युवास चिरं कालम् उर्वश्या सहितः पुरा ॥	SV-01-07-085-081c
अनूपजाङ्गलयुतं धनधान्यसमाकुलम् ।	SV-01-07-085-082a
प्रतिष्ठितं पुरवरं गङ्गायामुनसङ्गमे ॥	SV-01-07-085-082c
तत्र सङ्गममासाद्य स्नात्वा हुतहुताशनाः ।	SV-01-07-085-083a
शाकमूलफलाहारा निवर्तध्वं महातपाः ।	SV-01-07-085-083c
अन्यथा तु भवेद्विप्रा अध्वनो गमने श्रमः ॥	SV-01-07-085-084ac
वैशम्पायनः-	SV-01-07-085-085
तथेत्युक्त्वा च ते शिष्याः प्रातिष्ठन्नमितौजसः ।	SV-01-07-085-085a
शकुन्तलां पुरस्कृत्य दुष्यन्तस्य पुरं प्रति ॥	SV-01-07-085-085c
गृहीत्वा चामरप्रख्यं पुत्रं कमललोचनम् ।	SV-01-07-085-086a
आजग्मुश्च पुरं शुभ्रं दुष्यन्ताध्युषितं वनात् ॥	SV-01-07-085-086c
शकुन्तलां समादाय मुनयो धर्मवत्सलाः ।	SV-01-07-085-087a
ते वनानि नदीश्शैलान् गिरिप्रस्रवणानि च ॥	SV-01-07-085-087c
कन्दराणि नितम्बांश्च राष्ट्राणि नगराणि च ।	SV-01-07-085-088a
आश्रमाणि च पुण्यानि गत्वा चैव गतश्रमाः ।	SV-01-07-085-088c
शनैर्मध्याह्नवेलायां प्रतिष्ठानं समाययुः ॥	SV-01-07-085-088e
तां पुरीं पुरुहूतेन ह्यैलस्यार्थे विनिर्मिताम् ॥	SV-01-07-085-089ac
परिघावप्रपुरगैर् उपतल्पशतैरपि ।	SV-01-07-085-090a
शतघ्नीचक्रवज्रैश्च गुप्तामन्यैर्दुरासदाम् ॥	SV-01-07-085-090c
हर्म्यप्रसादसम्बाधां नानापण्यविभूषिताम् ।	SV-01-07-085-091a
मण्टपैस्ससभै रम्यैः प्रपाभिश्च समावृताम् ॥	SV-01-07-085-091c
राजमार्गेण महता सुविभक्तेन शोभिताम् ।	SV-01-07-085-092a
कैलासशिखराकारैर् गोपुरैस्समलङ्कृताम् ॥	SV-01-07-085-092c
द्वारतोरणनिर्यूहैर् मङ्गलैरुपशोभिताम् ।	SV-01-07-085-093a
उद्यानाम्रवणोपेतां महतीं सालमेखलाम् ।	SV-01-07-085-093c
सर्वपुष्करिणीभिश्च उद्यानैश्च समावृताम् ॥	SV-01-07-085-093e
वर्णाश्रमैस्स्वधर्मस्थैर् नित्योत्सवसमाहितैः ।	SV-01-07-085-094a
धनधान्यसमृद्धैश्च सन्तुष्टै रत्नपूजितैः ॥	SV-01-07-085-094c
कृतयुक्तैश्च विद्वद्भिर् अग्निहोत्रपरैस्सदा ।	SV-01-07-085-095a
अकार्यवर्जितैश्चैव दानशीलैर्दयापरैः ॥	SV-01-07-085-095c
अधर्मभीरुभिस्सर्वैस् स्वर्गलोकजिगीषुभिः ।	SV-01-07-085-096a
एवंविधजनोपेतम् इन्द्रलोकमिवापरम् ॥	SV-01-07-085-096c
तस्मिन्नगरमध्ये तु राजवेश्म प्रतिष्ठितम् ।	SV-01-07-085-097a
इन्द्रसद्मप्रतीकाशं सम्पूर्णं वित्तसञ्चयैः ॥	SV-01-07-085-097c
तस्य मध्ये सभा दिव्या नानारत्नविचित्रिता ॥	SV-01-07-085-098ac
तस्यां सभायां राजर्षिस् सर्वालङ्कारभूषितः ।	SV-01-07-085-099a
ब्राह्मणैः क्षत्रियैश्चैव मन्त्रिभिश्चापि संवृतः ।	SV-01-07-085-099c
संस्तूयमानो राजेन्द्रस् सूतमागधवन्दिभिः ॥	SV-01-07-085-099e
सुखासीनोऽभवद्राजा तस्मिन्काले महर्षयः ।	SV-01-07-085-100a
शकुन्तानां स्वनं श्रुत्वा निमित्तज्ञास्त्वलक्षयन् ॥	SV-01-07-085-100c
ऋषयः-	SV-01-07-085-101
शकुन्तले निमित्तानि शोभनानीह वन्दिनः ।	SV-01-07-085-101a
कार्यसिद्धिं वदन्त्येते ध्रुवं राज्ञी भविष्यसि ॥	SV-01-07-085-101c
अस्मिंस्तु दिवसे पुत्रो युवराजो भविष्यति ॥	SV-01-07-085-102ac
वैशम्पायनः-	SV-01-07-085-103
वर्धमानपुरद्वारं तूर्यघोषनिनादितम् ।	SV-01-07-085-103a
शकुन्तलां पुरस्कृत्य विविशुस्ते महर्षयः ।	SV-01-07-085-103c
प्रविशन्तं नृपसुतं प्रशशंसुश्च प्रेक्षकाः ॥	SV-01-07-085-103e
वर्धमानपुरद्वारं प्रविशन्नेव पौरवः ।	SV-01-07-085-104a
इन्द्रलोकस्थमात्मानं मेने हर्षसमन्वितः ॥	SV-01-07-085-104c
ततो वै नागरास्सर्वे समाहूय परस्परम् ।	SV-01-07-085-105a
द्रष्टुकामा नृपसुतं समपद्यन्त भारत ॥	SV-01-07-085-105c
नागराः-	SV-01-07-085-106
देवतेव जनस्याग्रे भ्राजते श्रीरिवागता ।	SV-01-07-085-106a
जयन्तेनेव पौलोमी इन्द्रलोकादिहागता ॥	SV-01-07-085-106c
वैशम्पायनः-	SV-01-07-085-107
इति ब्रुवन्तस्ते सर्वे महर्षीनिदमब्रुवन् ।	SV-01-07-085-107a
अभिवादयाम सहिता महर्षीन् देववर्चसः ॥	SV-01-07-085-107c
वैशम्पायनः-	SV-01-07-085-108
इत्युक्त्वा सहिताः केचिद् अन्वगच्छन्त पौरवम् ।	SV-01-07-085-108a
हैमवत्यास्सुतमिव कुमारं पुष्करेक्षणम् ॥	SV-01-07-085-108c
ये केचिदब्रुवन्मूढाः शाकुन्तलदिदृक्षवः ।	SV-01-07-085-109a
कृष्णाजिनेन सञ्छन्नान् द्रष्टुं निच्छन्ति तापसान् ॥	SV-01-07-085-109c
पिशाचा इव दृश्यन्ते नागराणां विरूपिणः ।	SV-01-07-085-110a
विना सन्ध्यां पिशाचास्ते प्रविशन्ति पुरोत्तमम् ॥	SV-01-07-085-110c
क्षुत्पिपासार्दितान् दीनान् वल्कलाजिनवाससः ।	SV-01-07-085-111a
त्वगस्थिभूतान् निर्मांसान् धमनीसन्ततानपि ॥	SV-01-07-085-111c
पिङ्गलाक्षान् पिङ्गजटान् दीर्घदन्तान्निरूदरान् ।	SV-01-07-085-112a
विशीर्षकानूर्ध्वहस्तान् दृष्ट्वा हास्यन्ति नागराः ॥	SV-01-07-085-112c
एवमुक्तवतां तेषां गिरं श्रुत्वा महर्षयः ।	SV-01-07-085-113a
अन्योन्यं ते समाहूय इदं वचनमब्रुवन् ॥	SV-01-07-085-113c
उक्तं भगवता वाक्यं न कृतं सत्यवादिना ।	SV-01-07-085-114a
पुरप्रवेशनं नात्र कर्तव्यमिति शासनम् ॥	SV-01-07-085-114c
किं कारणं प्रवेक्ष्यामो नगरं दुर्जनैर्वृतम् ।	SV-01-07-085-115a
त्यक्तसङ्गस्य च मुनेर् नगरे किं प्रयोजनम् ॥	SV-01-07-085-115c
तस्माद्गमिष्याम वयं गङ्गायामुनसङ्गमम् ।	SV-01-07-085-116a
एवमुक्त्वा मुनिगणाः प्रतिजग्मुर्यथागतम् ॥ ॥	SV-01-07-085-116c
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
अध्यायः 086	
	
	
वैशम्पायनः-	SV-01-07-086-001
गतान् मुनिगणान् दृष्ट्वा पुत्रं सङ्गृह्य पाणिना ।	SV-01-07-086-001a
मातापितृभ्यां विरहाद् यथा शोचन्ति दारकाः ॥	SV-01-07-086-001c
तथा शोकपरीताङ्गी धृतिमालम्ब्य दुःखिता ।	SV-01-07-086-002a
पुत्रणैव सहायेन सा जगाम शनैश्शनैः ॥	SV-01-07-086-002c
अदृष्टपूर्वान् पश्यन् वै राजमार्गेण पौरवः ।	SV-01-07-086-003a
हर्म्यप्रसादचैत्यांश्च सभा दिव्या विचित्रिताः ।	SV-01-07-086-003c
कौतूहलसमाविष्टो दृष्ट्वा विस्मयमागतः ॥	SV-01-07-086-003e
सर्वे ब्रुवन्ति तां दृष्ट्वा पद्महीनामिव श्रियम् ।	SV-01-07-086-004a
गतेन हंसीसदृशीं कोकिलेन स्वरे समाम् ॥	SV-01-07-086-004c
मुखेन चन्द्रसदृशीं श्रिया पद्मालयासमाम् ।	SV-01-07-086-005a
स्मितेन कुन्दसदृशीं पद्मगर्भसमत्वचम् ॥	SV-01-07-086-005c
पद्मपत्रविशालाक्षीं तप्तजाम्बूनदप्रभाम् ।	SV-01-07-086-006a
करान्तमितमध्यां तां सुकेशीं संहतस्तनीम् ॥	SV-01-07-086-006c
जघनं सुविशालं वै ऊरू करिकरोपमौ ।	SV-01-07-086-007a
रक्ततुङ्गतलौ पादौ धरण्यां सुप्रतिष्ठितौ ॥	SV-01-07-086-007c
एवं रूपसमायुक्ता स्वर्गलोकादिहागता ।	SV-01-07-086-008a
इति स्म सर्वेऽमन्यन्त दुष्यन्तनगरे जनाः ॥	SV-01-07-086-008c
पुनः पुनरवोचंस्ते शाकुन्तलगुणानपि ॥	SV-01-07-086-009ac
सिंहेक्षणस्सिंहदंष्ट्रस् सिंहस्कन्धो महाभुजः ।	SV-01-07-086-010a
सिंहोरस्कस्सिंहबलः सिंहविक्रान्तगाम्ययम् ॥	SV-01-07-086-010c
पृथ्वंसः पृथुवक्षाश्च छत्राकारशिरा महान् ।	SV-01-07-086-011a
पाणिपादतले रक्तो रक्तास्यो दुन्दुभिस्वनः ।	SV-01-07-086-011c
राजलक्षणयुक्तश्च राजश्रीश्चास्य लक्ष्यते ॥	SV-01-07-086-011e
आकारेण च रूपेण शरीरेणापि तेजसा ।	SV-01-07-086-012a
दुष्यन्तेन समो ह्येष कस्य पुत्रो भविष्यति ॥	SV-01-07-086-012c
एवं ब्रुवन्तस्ते सर्वे प्रशशंसुस्सहस्रशः ॥	SV-01-07-086-013ac
युक्तिवादानवोचन्त सर्वाः प्राणभृतस्स्त्रियः ।	SV-01-07-086-014a
बान्धवा इव सस्नेहा अनुजग्मुश्शकुन्तलाम् ।	SV-01-07-086-014c
पौराणां तद्वचश्श्रुत्वा तूष्णींभूता शकुन्तला ॥	SV-01-07-086-014e
वेश्मद्वारं समासाद्य विह्वलन्ती नृपात्मजा ।	SV-01-07-086-015a
चिन्तयामास सहसा कार्यगौरवकारणात् ॥	SV-01-07-086-015c
लज्जया च परीताङ्गी राजन् राजसमक्षतः ।	SV-01-07-086-016a
अघृणा किं नु वक्ष्यामि दुष्यन्तं मम कारणात् ॥	SV-01-07-086-016c
एवमुक्त्वा तु कृपणा चिन्तयन्ती शकुन्तला ।	SV-01-07-086-017a
अभिसृत्य च राजानं वेदिता सा प्रवेशिता ॥	SV-01-07-086-017c
सह तेन कुमारेण तरुणादित्यवर्चसा ॥	SV-01-07-086-018ac
सिंहासनस्थं राजानं महेन्द्रसदृशद्युतिम् ।	SV-01-07-086-019a
शकुन्तला नतशिराः परं हर्षमवाप्य च ।	SV-01-07-086-019c
पूजयित्वा यथान्यायं अब्रवीत्तं शकुन्तला ॥	SV-01-07-086-019e
अभिवादय राजानं पितरं ते दृढव्रतम् ।	SV-01-07-086-020a
एवमुक्त्वा तु पुत्रं सा लज्जानतमुखी स्थिता ॥	SV-01-07-086-020c
स्तम्भमालिङ्ग्य राजानं प्रसीदस्वेत्युवाच सा ॥	SV-01-07-086-021ac
शाकुन्तलोऽपि राजानम् अभिवाद्य कृताञ्जलिः ।	SV-01-07-086-022a
हर्षेणोत्फुल्लनयनो राजानं चान्ववैक्षत ।	SV-01-07-086-022c
दुष्यन्तो धर्मबुद्ध्या तु चिन्तयन्नेव सोऽब्रवीत् ॥	SV-01-07-086-022e
दुष्यन्तः-	SV-01-07-086-023
किमागमनकार्यं ते ब्रूहि त्वं वरवर्णिनि ।	SV-01-07-086-023a
करिष्यामि न सन्देहः सपुत्राया विशेषतः ॥	SV-01-07-086-023c
शकुन्तला-	SV-01-07-086-024
प्रसीदस्व महाराज वक्ष्यामि पुरुषोत्तम ।	SV-01-07-086-024a
एष पुत्रो हि ते राजन् मय्युत्पन्नः परन्तप ॥	SV-01-07-086-024c
तस्मात्पुत्रस्त्वया राजन् यौवराज्येऽभिषिच्यताम् ॥	SV-01-07-086-025ac
यथोक्तमाश्रमे तस्मिन् वर्तस्व पुरुषोत्तम ।	SV-01-07-086-026a
मया समागमे पूर्वं कृतस्स समयस्त्वया ।	SV-01-07-086-026c
तं स्मरस्व महाभाग कण्वाश्रमपदं प्रति ॥	SV-01-07-086-026e
वैशम्पायनः-	SV-01-07-086-027
तस्योपभोगसक्तस्य स्त्रीषु चान्यासु भारत ।	SV-01-07-086-027a
शकुन्तला सपुत्रा च मनस्यन्तरधीयत ॥	SV-01-07-086-027c
सोऽथ श्रुत्वा तु तद्वाक्यं तस्या राजा स्मरन्नपि ।	SV-01-07-086-028a
अब्रवीन्न स्मरामीति त्वया भद्रे समागमम् ॥	SV-01-07-086-028c
मैथुनं च वृथा नाहं गच्छेयमिति मे मतिः ।	SV-01-07-086-029a
नाभिजानामि कल्याणि त्वया सह समागमम् ॥	SV-01-07-086-029c
धर्मार्थकामसम्बन्धं न स्मरामि त्वया सह ।	SV-01-07-086-030a
गच्छ वा तिष्ठ वा कामं यद्वापीच्छसि तत्कुरु ॥ 	SV-01-07-086-030c
सैवमुक्ता वरारोहा व्रीडितैव मनस्विनी ।	SV-01-07-086-031a
विसञ्ज्ञैव च दुःखेन तस्थौ विगतचेतना ॥	SV-01-07-086-031c
संरम्भामर्षताम्राक्षी स्फुरमाणोष्ठसम्पुटा ।	SV-01-07-086-032a
निर्दहन्तीव नेत्राभ्यां तिर्यग्राजानमैक्षत ॥	SV-01-07-086-032c
आकारं गूहमाना च मन्युना च समीरितम् ।	SV-01-07-086-033a
तपसा सम्भृतं तेजो धारयामास वै तदा ॥	SV-01-07-086-033c
सा मुहूर्तमिव ध्यात्वा दुःखामर्षसमन्विता ।	SV-01-07-086-034a
भर्तारमपि सम्प्रेक्ष्य यथान्यायं वचोऽब्रवीत् ॥	SV-01-07-086-034c
शकुन्तला-	SV-01-07-086-085
जानन्नपि महाराज कस्मादेवं प्रभाषसे ।	SV-01-07-086-035a
न जानामीति निश्शङ्कं यथान्यः प्राकृतस्तथा ॥	SV-01-07-086-035c
तस्य ते हृदयं वेद सत्यस्यैवानृतस्य च ।	SV-01-07-086-036a
कल्याणं बत साक्षीणाम् आत्मानमवमन्यसे ॥	SV-01-07-086-036c
योऽन्यथा सन्तमात्मानम् अन्यथा प्रतिपद्यते ।	SV-01-07-086-037a
किं तेन न कृतं पापं चोरेणात्मापहारिणा ॥	SV-01-07-086-037c
एकोऽहमस्मीति च मन्यसे त्वं न हृच्छयं वेत्सि मुनिं पुराणम् ।	SV-01-07-086-038a
यो वेदिता कर्मणः पापकस्य तस्यान्तिके त्वं वृजिनं करोषि ॥	SV-01-07-086-038c
धर्म एव हि साधूनां सर्वेषां हितकारणम् ।	SV-01-07-086-039a
नित्यं मिथ्याविहीनानां न च दुःखावहो भवेत् ॥	SV-01-07-086-039c
मन्यते पापकं कृत्वा न कश्चिद्वेत्ति मामिति ।	SV-01-07-086-040a
देवाश्चैनं विदन्त्येव भूताश्चैव तथापरे ॥	SV-01-07-086-040c
आदित्यचन्द्रावनिलोऽनलश्च द्यौर्भूमिरापो हृदयं यमश्च ।	SV-01-07-086-041a
अहश्च रात्रिश्च उभे च सन्ध्ये धर्मश्च जानाति नरस्य वृत्तम् ॥	SV-01-07-086-041c
यमो वैवस्वतस्तस्य निर्यातयति दुष्कृतम् ।	SV-01-07-086-042a
हृदि स्थितः कर्मसाक्षी क्षेत्रज्ञो यस्य तुष्यति ॥	SV-01-07-086-042c
न तुष्यति च यस्यैष पुरुषस्य दुरात्मनः ।	SV-01-07-086-043a
तं यमः पापकर्माणं निर्भर्त्सयति दुष्कृतम् ॥	SV-01-07-086-043c
योऽवमत्यात्मनात्मानम् अन्यथा प्रतिपद्यते ।	SV-01-07-086-044a
न तस्य देवाश्श्रेयांसो यस्यात्मापि न कारणम् ॥	SV-01-07-086-044c
स्वयं प्राप्तेति मामेवं मा वमंस्था पतिव्रताम् ।	SV-01-07-086-045a
अर्चार्हां नार्चयसि मां स्वयं भार्यामुपस्थिताम् ॥	SV-01-07-086-045c
किमर्थं मां प्राकृतवद् उपप्रेक्षसि संसदि ।	SV-01-07-086-046a
सा खल्वहमिदं शून्यं करोमि न शृणोषि मे ॥	SV-01-07-086-046c
यदि मे याचमानाया वचनं न करिष्यसि ।	SV-01-07-086-047a
दुष्यन्त! शतधा त्वद्य मूर्धा ते विफलिष्यति ॥	SV-01-07-086-047c
जायां पतिस्सम्प्रविश्य यदस्यां जायते पुनः ।	SV-01-07-086-048a
जायाया इति जायात्वं यस्तस्यां जायते ततः॥	SV-01-07-086-048c
यदागमवतः पुंसो यदपत्यं प्रजायते ।	SV-01-07-086-049a
तत्तारयति सन्तत्या पूर्वप्रेतान् पितामहान् ॥	SV-01-07-086-049c
पुन्नाम्नो नरकाद्यस्मात् पितरं त्रायते सुतः ।	SV-01-07-086-050a
तस्मात्पुत्र इति प्रोक्तः पूर्वमेव स्वयम्भुवा ॥	SV-01-07-086-050c
पुत्रेण लोकाञ्जयति पौत्रेणनन्त्यमश्नुते ।	SV-01-07-086-051a
अथ पौत्रस्य पुत्रेण मोदन्ते प्रपितामहाः ॥	SV-01-07-086-051c
सा भार्या या गृहे दक्षा सा भार्या या प्रजावती ।	SV-01-07-086-052a
सा भार्या या पतिप्राणा सा भार्या याऽतिथिप्रिया ॥	SV-01-07-086-052c
अर्धं भार्या मनुष्यस्य भार्या श्रेष्ठतमस्सखा ।	SV-01-07-086-053a
भार्या मूलं त्रिवर्गस्य यस्सभार्यस्स बन्धुमान् ॥	SV-01-07-086-053c
भार्यावन्तः क्रियावन्तस् सभार्या गृहमेधिनः ।	SV-01-07-086-054a
भार्यावन्तः प्रमोदन्ते भार्यावन्तश्श्रिया वृताः ॥	SV-01-07-086-054c
सहायाः प्रविविक्तेषु भवन्त्येताः प्रियंवदाः ।	SV-01-07-086-055a
पितरो धर्मकार्येषु भवन्त्यार्तस्य मातरः ॥	SV-01-07-086-055c
कान्तारेष्वपि विश्रामो जनस्याध्वनिकस्य वै ।	SV-01-07-086-056a
यस्सदारस्स विश्वास्यस् तस्माद्दाराः परा गतिः ॥	SV-01-07-086-056c
संसरन्तमभिप्रेतं विषमेष्वेकपातिनम् ।	SV-01-07-086-057a
भार्यैबान्वेति भर्तारं सततं वै पतिव्रता ॥	SV-01-07-086-057c
प्रथमं संस्थिता भार्या पतिं प्रेत्य प्रतीक्षते ।	SV-01-07-086-058a
पूर्वप्रेतं तु भर्तारं पश्चात्साप्यनुगच्छति ॥	SV-01-07-086-058c
एतस्मात्कारणाद्राजन् पाणिग्रहणमिष्यते ।	SV-01-07-086-059a
यदाप्नोति पतिर्भार्याम् इह लोके परत्र च ॥	SV-01-07-086-059c
पोषणार्थं शरीरस्य पाथेयं स्वर्गतस्य वै ।	SV-01-07-086-060a
आत्माऽऽत्मनैव जनितः पुत्र इत्युच्यते बुधैः ॥	SV-01-07-086-060c
तस्माद्भार्यां पतिः पश्येन्मातृवत्पुत्रमातरम् ।	SV-01-07-086-061a
अन्तरात्मैव सर्वस्य पुत्रनाम्नोच्यते सदा ॥	SV-01-07-086-061c
गती रूपं च चेष्टा च आवर्ता लक्षणानि च ।	SV-01-07-086-062a
पितॄणां यानि दृश्यन्ते पुत्राणां सन्ति तानिच ॥	SV-01-07-086-062c
तेषां शीलगुणाचारास् तत्सम्पर्काच्छुभाशुभाः ॥	SV-01-07-086-063ac
भार्यायां जनितं पुत्रम् आदर्शे स्वमिवाननम् ।	SV-01-07-086-064a
जनितं मोदते प्रेक्ष्य स्वर्गं प्राप्येव पुण्यकृत् ॥	SV-01-07-086-064c
पतिव्रतारूपधरा परबीजस्य सङ्ग्रहात् ।	SV-01-07-086-065a
कुलं विनाश्य भर्तॄणां नरकं याति दारुणम् ॥	SV-01-07-086-065c
परेण जनिताः पुत्रास् स्वभार्यायां यथेष्टतः ।	SV-01-07-086-066a
मम पुत्रा इति मतास् ते पुत्रा अपि शत्रवः ।	SV-01-07-086-066c
द्विषन्ति प्रतिकुर्वन्ति न ते वचनकारिणः ॥	SV-01-07-086-066e
न द्वेष्टीति पिता पुत्रं तस्मादात्मा सुतो भवेत् ॥	SV-01-07-086-067ac
दह्यमाना मनोदुःखैर् व्याधिभिस्तुमुलैर्जनाः ।	SV-01-07-086-068a
स्वेषु दारेषु तुष्यन्ति घर्मार्तास्सलिलेष्विव ॥	SV-01-07-086-068c
विप्रवासकृशा दीना नरा मलिनवाससः ।	SV-01-07-086-069a
तेऽपि स्वदारांस्तुष्यन्ति दरिद्रा धनलाभवत् ॥	SV-01-07-086-069c
अप्रियोक्तोऽपि दाराणां न ब्रूयादप्रियं वचः ।	SV-01-07-086-070a
रतिं प्रीतिं च धर्मं च तास्वायत्तमवेक्ष्य च ॥	SV-01-07-086-070c
आत्मनोऽर्धमिति श्रौतं सा रक्षति धनं प्रजाः ।	SV-01-07-086-071a
शरीरं लोकयात्रां वै धर्मं स्वर्गमृषीन् पितॄन् ॥	SV-01-07-086-071c
आत्मनो जन्मनः क्षेत्रं पुण्या रामास्सनातनाः ।	SV-01-07-086-072a
ऋषीणामपि का शक्तिस् स्रष्टुं रामामृते प्रजाः ॥	SV-01-07-086-072c
देवानामपि का शक्तिः वेत्तुं सम्भवमात्मनः ।	SV-01-07-086-073a
पण्डितस्यापि लोकेषु स्त्रीषु सृष्टिः प्रतिष्ठिता ।	SV-01-07-086-073c
ऋषिभ्यो ह्यृषयः केचिच् चण्डालीष्वपि जज्ञिरे ॥	SV-01-07-086-073e
परिसृत्य यदा सूनुर् धरणीरेणुकुण्ठितः ।	SV-01-07-086-074a
पितुरालिङ्गतेऽङ्गानि किमिवाभ्यधिकं ततः ॥	SV-01-07-086-074c
स त्वं सूनुमभिप्राप्तं साभिलाषं मनस्विनम् ।	SV-01-07-086-075a
प्रेक्षमाणं कटाक्षेण किमर्थमवमन्यसे ॥	SV-01-07-086-075c
अण्डानि बिभ्रति स्वानि न त्यजन्ति पिपीलिकाः ।	SV-01-07-086-076a
किं पुनस्त्वं न मन्येथास् सर्वथा पुत्रमीदृशम् ॥	SV-01-07-086-076c
न भरेथाः कथं नु त्वम् अज्ञातं स्वं स्वमात्मजम् ।	SV-01-07-086-077a
ममाण्डानीति वर्धन्ते कोकिलानिव वायसाः ॥	SV-01-07-086-077c
किं पुनस्त्वं न मन्येथास् सर्वज्ञः पुत्रमीदृशम् ॥	SV-01-07-086-078ac
मलयाच्चन्दनं जातम् अतिशीतं वदन्ति वै ।	SV-01-07-086-079a
शिशोरालिङ्ग्यमानस्य चन्दनादधिकं भवेत् ॥	SV-01-07-086-079c
न वाससां न रामाणां नापां स्पर्शस्तथाविधः ।	SV-01-07-086-080a
शिशुनालिङ्ग्यमानस्य स्पर्शस्सूनोर्यथा सुखः । 	SV-01-07-086-080c
पुत्रस्पर्शात्सुखतरस् स्पर्शो लोके न विद्यते ॥	SV-01-07-086-080e
स्पृशतु त्वा समालिङ्ग्य पुत्रोऽयं प्रियदर्शनः ॥	SV-01-07-086-081ac
ब्राह्मणो द्विपदां श्रेष्ठो गौर्वरिष्ठा चतुष्पदाम् ।	SV-01-07-086-082a
गुरुर्गरीयसां श्रेष्ठः पुत्रस्स्पर्शवतां वरः ॥	SV-01-07-086-082c
त्रिषु वर्षेषु पूर्णेषु प्रजातोऽयमरिन्दमः ।	SV-01-07-086-083a
कुमारो राजशार्दूल तव शोकप्रणाशनः ॥	SV-01-07-086-083c
आहर्ता वाजिमेधस्य शतसङ्ख्यस्य पौरवः ।	SV-01-07-086-084a
राजसूयादिकानन्यान् क्रतूनमिततेजसः॥	SV-01-07-086-084c
इति गौरन्तरिक्षे मां सूतकेऽभ्यवदत्पुरा ।	SV-01-07-086-084e
हन्त स्वमङ्कमारोप्य स्नेहाद्ग्रामान्तरं गताः ।	SV-01-07-086-085a
मूर्ध्नि पुत्रानुपाघ्राय प्रतिनन्दन्ति मानवाः ॥	SV-01-07-086-085c
वेदेष्वपि वदन्तीमं मन्त्रवादं द्विजातयः ।	SV-01-07-086-086a
जातकर्मणि पुत्राणां तवापि विदितं ध्रुवम् ॥	SV-01-07-086-086c
अङ्गादङ्गात्सम्भवसि हृदयादधिजायसे ।	SV-01-07-086-087a
आत्मा वै पुत्रनामासि स जीव शरदश्शतम् ॥	SV-01-07-086-087c
उपजिघ्रन्ति पितरो मन्त्रेणानेन मूर्धनि ॥	SV-01-07-086-088ac
पोषो हि त्वदधीनऽसौ सन्तानमपि चाक्षयम् ।	SV-01-07-086-089a
तस्मात्त्वं जीव मे पुत्र स सुखीव शरदां शतम् ॥	SV-01-07-086-089c
एको भूत्वा द्विधा भूत इति वादः प्रदृश्यते ।	SV-01-07-086-090a
त्वदङ्गेभ्यः प्रसूतोऽयं पुरुषात्पुरुषोऽपरः ॥	SV-01-07-086-090c
सरसीवामलेऽऽत्मानं द्वितीयं पश्य ते सुतम् ।	SV-01-07-086-091a
सरसीवामले सोमं प्रेक्षात्मानं त्वमात्मना ॥	SV-01-07-086-091c
यथावाऽऽहवनीयोऽग्निर् गार्हपत्यात्प्रणीयते ।	SV-01-07-086-092a
एवं त्वत्तः प्रसूतोऽयं त्वमेकस्सन् द्विधाकृतः ॥	SV-01-07-086-092c
मृगापकृष्टेन हि वै मृगयां परिधावता ।	SV-01-07-086-093a
अहमासादिता राजन् कुमारी पितुराश्रमे ॥	SV-01-07-086-093c
उर्वशी पूर्वचित्तिश्च सजन्या या च मेनका ।	SV-01-07-086-094a
विश्वाची च घृताची च षडेवाप्सरसां वराः ॥	SV-01-07-086-094c
तासां वै मेनका नाम ब्रह्मयोनिर्वराप्सराः ।	SV-01-07-086-095a
दिवस्सम्प्राप्य जगतीं विश्वामित्रादजीजनत् ॥	SV-01-07-086-095c
श्रीमानृषिर्धर्मपरो वैश्वानर इवापरः ।	SV-01-07-086-096a
ब्रह्मयोनिः कुशो नाम विश्वामित्रपितामहः ॥	SV-01-07-086-096c
कुशस्य पुत्रो बलवान् कुशनाभश्च धार्मिकः ।	SV-01-07-086-097a
गाधिस्तस्य सुतो राजन् विश्वामित्रस्तु गाधिजः ॥	SV-01-07-086-097c
एवंविधः पिता राजन् मेनका जननी वरा ।	SV-01-07-086-098a
सा मां हिमवतः पृष्ठे सुषुवे मेनकाऽप्सराः ।	SV-01-07-086-098c
परित्यज्य च मां याता परात्मजमिवासती ॥	SV-01-07-086-098e
पक्षिणः पुण्यवन्तस्ते सहिता धर्मतस्तदा ।	SV-01-07-086-099a
पक्षैस्तैरभिगुप्ता च तस्मादस्मि शकुन्तला ॥	SV-01-07-086-099c
ततोऽहमृषिणा दृष्टा काश्यपेन महात्मना ॥	SV-01-07-086-100ac
जलार्थमग्निहोत्रस्य गतं दृष्ट्वा तु पक्षिणः ।	SV-01-07-086-101a
न्यासभूतामिव मुनेः प्रददुर्मां दयावतः ।	SV-01-07-086-101c
स माऽरणिमिवादाय स्वमाश्रममुपागमत् ॥	SV-01-07-086-101e
सा वै सम्भाविता राजन् अनुक्रोशान्महर्षिणा ।	SV-01-07-086-102a
तेनैव स्वसुतेवाहं राजन् वै परमर्षिणा ॥	SV-01-07-086-102c
विश्वामित्रसुता चाहं वर्धिता मुनिना नृप ।	SV-01-07-086-103a
यौवने वर्तमानां च दृष्टवानसि मां नृप ॥	SV-01-07-086-103c
आश्रमे पर्णशालायां कुमारीं विजने वने ।	SV-01-07-086-104a
धात्रा प्रचोदितां शून्ये पित्रा विरहितां मिथः ॥	SV-01-07-086-104c
वाग्भिस्त्वं सूनृताभिर्माम् अपत्यार्थमचूचुदः ।	SV-01-07-086-105a
अकार्षीस्त्वाश्रमे वासं धर्मकामार्थनिश्चितम् ॥	SV-01-07-086-105c
गान्धर्वेण विवाहेन विधिना पाणिमग्रहीः ॥	SV-01-07-086-106ac
साऽहं कुलं च शीलं च सत्यवादित्वमात्मनः ।	SV-01-07-086-107a
स्वधर्मं च पुरस्कृत्य त्वामद्य शरणं गता ।	SV-01-07-086-107c
तस्मान्नर्हसि संश्रुत्य तथेति वितथं वचः ॥	SV-01-07-086-107e
स्वधर्मं पृष्ठतः कृत्वा परित्यक्तुमुपस्थिताम् ।	SV-01-07-086-108a
त्वन्नाथां लोकनाथस्त्वं नार्हसि त्वमनागसम् ॥	SV-01-07-086-108c
किं नु कर्माशुभं पूर्वं कृतवत्यस्मि जातिषु ।	SV-01-07-086-109a
यदहं बान्धवैस्त्यक्ता बाल्ये सम्प्रति यत्वया ॥	SV-01-07-086-109c
कामं त्वया परित्यक्ता गमिष्याम्यहमाश्रमम् ।	SV-01-07-086-110a
इमं बालं तु सन्त्युक्तं नार्हस्यात्मानमात्मना ॥	SV-01-07-086-110c
दुष्यन्तः-	SV-01-07-086-111
न पुत्रमभिजानामि त्वयि जातं शकुन्तले ।	SV-01-07-086-111a
असत्यवचना नार्यः कस्ते श्रद्धास्यते वचः ॥	SV-01-07-086-111c
अश्रद्धेयमिदं वाक्यं कथयन्ती न लज्जसे ।	SV-01-07-086-112a
विशेषतो मत्सकाशे दुष्टतापसि! गम्यताम् ॥	SV-01-07-086-112c
क्व महर्षिस्स चैवोग्रः क्वाप्सरास्सा च मेनका ।	SV-01-07-086-113a
क्व च त्वमेवं कृपणा तापसीवेषधारिणी ॥	SV-01-07-086-113c
अतिकायश्च पुत्रस्ते बालोऽतिबलवानयम् ।	SV-01-07-086-114a
कथमल्पेन कालेन सालस्कन्ध इवोद्गतः ॥	SV-01-07-086-114c
सुनिकृष्टा च योनिस्ते पुंश्चली प्रतिभासि मे ।	SV-01-07-086-115a
यदृच्छया कामरागाज् जाता मेनकया ह्यसि ॥	SV-01-07-086-115c
सर्वमेव परोक्षं मे यत्त्वं वदसि तापसि ।	SV-01-07-086-116a
सर्वा वामास्स्त्रियो लोके सर्वाः कामपरायणाः ॥	SV-01-07-086-116c
सर्वास्स्त्रियः परवशास् सर्वाः क्रोधसमाकुलाः ।	SV-01-07-086-117a
असत्योक्तास्स्त्रियस्सर्वा न कण्वं वक्तुमर्हसि ॥	SV-01-07-086-117c
मेनका निरनुक्रोशा वर्धकी जननी तव ।	SV-01-07-086-118a
यया हिमवतः पादे निर्माल्यवदुपेक्षिता ॥	SV-01-07-086-118c
स चापि निरनुक्रोशः क्षत्रयोनिः पिता तव ।	SV-01-07-086-119a
विश्वामित्रो ब्राह्मखेलो लुब्धः कामपरायणः ॥	SV-01-07-086-119c
मेनकाऽप्सरसां श्रेष्ठा महर्षिश्चापि ते पिता ।	SV-01-07-086-120a
तयोरपत्यं कस्मात्त्वं पुंश्चलीवाभिधास्यसि ॥	SV-01-07-086-120c
जातिश्चापि निकृष्टा ते कुलीनेति विकत्थसे ।	SV-01-07-086-121a
जनयित्वा त्वमुत्सृष्टा कोकिलेन परैर्भृता ॥	SV-01-07-086-121c
अरिष्टैरिव दुर्बद्धिः कण्वो वर्धयिता पिता ।	SV-01-07-086-122a
अश्रद्धेयमिदं वाक्यं यत्त्वं जल्पसि तापसि ॥	SV-01-07-086-122c
ब्रुवन्ती राजसान्निध्ये गम्यतां यत्र वेच्छसि ॥	SV-01-07-086-123ac
सुवर्णमणिमुक्तानि सर्वाण्याभरणानि च ।	SV-01-07-086-124a
यद्यदिच्छसि भोगार्थं तापसि! प्रतिगृह्यताम् ॥	SV-01-07-086-124c
नाहं त्वां द्रष्टुमिच्छामि यथेष्टं गम्यतामितः ॥ ॥	SV-01-07-086-124e
	
	
	
	
	
	
	
	
	
	
अध्यायः 099	
	
	
शकुन्तला-	SV-01-07-087-001
राजन्सर्षपमात्राणि मय्यघानि प्रपश्यसि ।	SV-01-07-087-001a
आत्मनो मेरुमात्राणि पश्यन्नपि न पश्यसि ॥	SV-01-07-087-001c
मेनका त्रिदशेष्वेव त्रिदशाश्चानु मेनकाम् ।	SV-01-07-087-002a
ममैवोद्रिच्यते जन्म दुष्यन्त तव जन्मतः ॥	SV-01-07-087-002c
क्षितौ चरसि राजंस्त्वम् अन्तरिक्षे चराम्यहम् ।	SV-01-07-087-003a
आवयोरन्तरं पश्य मेरुसर्षपयोरिव ॥	SV-01-07-087-003c
महेन्द्रस्य कुबेरस्य यमस्य वरुणस्य च ।	SV-01-07-087-004a
भवनान्यनुसंयामि प्रभावं पश्य मे नृप ॥	SV-01-07-087-004c
पुरा नरवरः पुत्र उर्वश्यां जनितस्तदा ।	SV-01-07-087-005a
आयुर्नाम महाराज तव पूर्वपितामहः ॥	SV-01-07-087-005c
महर्षयश्च बहवः क्षत्रियाश्च परन्तपाः ।	SV-01-07-087-006a
अप्सरस्सु मृगीणां च मातृदोषो न विद्यते ॥	SV-01-07-087-006c
विरूपो यावदादर्शे नात्मनो वीक्षते मुखम् ।	SV-01-07-087-007a
मन्यते तावदात्मानम् अन्येभ्यो रूपवत्तरम् ॥	SV-01-07-087-007c
यदा तु मुखमादर्शे विरूपं सोऽभिवीक्षते ।	SV-01-07-087-008a
तदा ह्रीमांस्तु जानीयाद् अन्तरं नेतरं जनम् ॥	SV-01-07-087-008c
अतीव रूपसम्पन्नो न किं चिदवमन्यते ।	SV-01-07-087-009a
अतीव जल्पन् दुर्वाचो भवतीह विभेदकः ॥	SV-01-07-087-009c
सम्यग्वा विप्रवादोऽयं सम्प्रवक्ष्यामि तेऽनघ ।	SV-01-07-087-010a
निदर्शनार्थं न द्वेषात् तच्छ्रुत्वा क्षन्तुमर्हसि ॥	SV-01-07-087-010c
पांसुपातेन हृष्यन्ति कुञ्जरा मदशालिनः ।	SV-01-07-087-011a
तथा परिवदन्नन्यान् हृष्टो भवति दुर्जनः ॥	SV-01-07-087-011c
सत्यधर्मच्युतात्पुंसः क्रुद्धादाशीविषादिव ।	SV-01-07-087-012a
नास्तिकोऽप्युद्विजत्येव जनः किं पुनरास्तिकः ॥	SV-01-07-087-012c
स्वयमुत्पाद्य पुत्रं वै सदृशं योऽवमन्यते ।	SV-01-07-087-013a
तस्य देवाश्श्रियं घ्नन्ति तत्रैनं कलिराविशेत् ॥	SV-01-07-087-013c
अभव्ये ह्यनृतेऽशुद्धे नास्तिके पापकर्मणि ।	SV-01-07-087-014a
दुराचारे कलिर्ह्याशु न कलिर्धर्मचारिषु ॥	SV-01-07-087-014c
मूर्खोऽपि जल्पतां पुंसां श्रुत्वा तेषां शुभाशुभम् ।	SV-01-07-087-015a
अशुभं वाक्यमादत्ते पुरीषमिव सूकरः ॥	SV-01-07-087-015c
प्राज्ञस्तु जल्पतां पुंसां श्रुत्वा वाचश्शुभाशुभाः ।	SV-01-07-087-016a
गुणवद्वाक्यमादत्ते हंसः क्षीरमिवाम्भसि ॥	SV-01-07-087-016c
आत्मनो दुष्टभावत्वं ज्ञानी नीचोऽप्रसन्नधीः ।	SV-01-07-087-017a
परेषामपि जानाति स्वधर्मसदृशं गुणैः ॥	SV-01-07-087-017c
दह्यमानास्तु तीव्रेण नीचाः परयशोऽग्निना ।	SV-01-07-087-018a
अशक्तास्तां गतिं गन्तुम् अतो निन्दां प्रकुर्वते ॥	SV-01-07-087-018c
अन्यान् परिवदन् साधुर् यथा हि परितप्यते ।	SV-01-07-087-019a
तथा परिवदन्नन्यं हृष्टो भवति दुर्जनः ॥	SV-01-07-087-019c
अपास्य दूरन्तो मूर्खा भवन्ति स्म विशेषतः ।	SV-01-07-087-020a
नापवादरतास्सन्तो भवन्ति स्म विशेषतः ॥	SV-01-07-087-020c
अभिवाद्य च वृद्धान्हि साधुर्गच्छति निर्वृतिम् ।	SV-01-07-087-021a
एवं सज्जनमाक्रुश्य मूर्खो भवति निर्वृतः ॥	SV-01-07-087-021c
सुखं जीवन्त्यदोषज्ञा मूर्खा दोषानुदर्शिनः ।	SV-01-07-087-022a
ये तु वाच्याः परैस्सन्तः परानाहुस्तथाविधान् ।	SV-01-07-087-022c
अतो हास्यतरं लोके किञ्चिदन्यन्न विद्यते ॥	SV-01-07-087-022e
यत्र दुर्जन इत्याह सज्जनं दुर्जनास्स्वयम् ।	SV-01-07-087-023a
दारुणाल्लोकसङ्क्लेशाद् दुःखमाप्नोत्यसंशयम् ॥	SV-01-07-087-023c
कुलवंशप्रतिष्ठां हि पितरः पुत्रमब्रुवन् ॥	SV-01-07-087-024a
उत्तमं सर्वधर्माणां मनसः प्रीतिवर्धनम् ।	SV-01-07-087-024c
स्वपत्नीप्रभवाँल्लब्ध्वा क्रीतान् सर्वविवर्जितान् ।	SV-01-07-087-025a
कृतानन्यैरथोत्पन्नान् पुत्रान् वै मनुरब्रवीत् ॥	SV-01-07-087-025c
तत्र षड्वन्धुदायादाः षडदायादबान्धवाः ।	SV-01-07-087-026a
धर्माकृतिवहा नॄणां मनसः प्रीतिवर्धनाः ॥	SV-01-07-087-026c
त्रायन्ति जनकाज्जाताः पुत्रा धर्मप्लवाः पितॄन् ॥	SV-01-07-087-027ac
स त्वं नृपतिशार्दूल न पुत्रं त्यक्तुमर्हसि ।	SV-01-07-087-028a
तस्मात् पुत्रं च सत्यं च पालयस्व महीपते ॥	SV-01-07-087-028c
उभयं पालय ह्येतन्नानृतं वक्तुमर्हसि ।	SV-01-07-087-029a
आत्मानं सत्यधर्मौ च पालयेथा महीपते ।	SV-01-07-087-029c
नरेन्द्रसिंह कपटं न हि वोढुं त्वमर्हसि ॥	SV-01-07-087-029e
वरं कूपशताद्वापी वरं वापीशतात्क्रतुः ।	SV-01-07-087-030a
वरः क्रतुशतात्पुत्रस् सत्यं पुत्रशताद्वरम् ॥	SV-01-07-087-030c
अश्वमेधसहस्रं च सत्यं च तुलया धृतम् ।	SV-01-07-087-031a
अश्वमेधसहस्राद्धि सत्यमेव विशिष्यते ॥	SV-01-07-087-031c
सर्ववेदाधिगमनं सर्वतीर्थावगाहनम् ।	SV-01-07-087-032a
सत्यं च वदतो राजन् समं वा स्यान्न वा समम् ॥	SV-01-07-087-032c
नास्ति सत्यात् परो धर्मो न सत्याद्विद्यते परम् ।	SV-01-07-087-033a
न हि तीव्रतरं पापम् अनृतादिह विद्यते ॥	SV-01-07-087-033c
राजन् सत्यं परं ब्रह्म सत्यं च समयः परः ।	SV-01-07-087-034a
मा त्याक्षीस्समयं राजन् सत्यं सङ्गरमस्तु ते ॥	SV-01-07-087-034c
यः पापं न विजानाति कर्म कृत्वा नराधिप ।	SV-01-07-087-035a
न हि तादृक्परं पापम् अनृतादिह विद्यते ॥	SV-01-07-087-035c
यस्य ते हृदयं वेद सत्यस्यैवानृतस्य च ।	SV-01-07-087-036a
कल्याणं साक्षिणं तस्मात् कर्तुमर्हसि धर्मतः ॥	SV-01-07-087-036c
यो न कामान्न च क्रोधान्न द्रोहादभिवर्तते ।	SV-01-07-087-037a
अमित्रं वापि मित्रं वा स वा उत्तमपूरुषः ॥	SV-01-07-087-037c
अनृते चेत् प्रसङ्गस्ते श्रद्दधासि न चेत् स्वयम् ।	SV-01-07-087-038a
आत्मना हतमिच्छामि तादृशो नास्ति सङ्गतं ॥	SV-01-07-087-038c
पुत्रत्वे शङ्कमानस्य बुद्धिर्ज्ञापकदीपना ॥	SV-01-07-087-039a
गतिस्स्वरस्स्मृतिस्सत्वं शीलविज्ञानविक्रमाः ।	SV-01-07-087-040a
धृष्णुःप्रकृतिभावौ च आवर्ता रोमराजयः ।	SV-01-07-087-040c
समा यस्य यतस्स्युस्ते तस्य पुत्रो न संशयः ॥	SV-01-07-087-040e
सादृश्येनोद्धृतं बिम्बं तव देहाद्विशांपते ।	SV-01-07-087-041a
तातेति भाषमाणं वै मा स्म राजन् वृथा कृथाः ॥	SV-01-07-087-041c
ऋतेऽपि गर्दभीक्षीरात् पयः पास्यति मे सुतः ॥	SV-01-07-087-042ac
ऋतेऽपि त्वां तु दुष्यन्त! शैलराजावतंसिकाम् ।	SV-01-07-087-043a
चतुरन्तामिमामुर्वीं पुत्रो मे पालयिष्यति ॥	SV-01-07-087-043c
शकुन्तले! तव सुतश् चक्रवर्ती भविष्यति ।	SV-01-07-087-044a
एवमुक्तो महेन्द्रेण भविष्यति न चान्यथा ॥	SV-01-07-087-044c
साक्षित्वे बहवोऽप्युक्ता देवदूतादयो मताः ।	SV-01-07-087-045a
न ब्रुवन्ति तथा सत्यम् उताहोऽप्यनृतं किल ॥	SV-01-07-087-045c
असाक्षिणी मन्दभाग्या गमिष्यामि यथागतम् ॥	SV-01-07-087-045e
वैशम्पायनः- 	SV-01-07-087-046
एतावदुक्त्वा वचनं प्रातिष्ठत शकुन्तला ।	SV-01-07-087-046a
तस्याः क्रोधसमुत्थोग्निस् सधूमो मूर्ध्न्यदृश्यत ॥	SV-01-07-087-046c
सन्नियम्यात्मनोऽङ्गेषु ततः क्रोधाग्निमात्मजम् ।	SV-01-07-087-047a
प्रस्थितैवानवद्याङ्गी सह पुत्रेण वै वनम् ॥ ॥	SV-01-07-087-047c
	
	
	
	
	
	
	
अध्यायः 88	
	
	
	
वैशम्पायनः-	SV-01-07-088-001
अथान्तरिक्षे दुष्यन्तं वागुवाचाशरीरिणी ।	SV-01-07-088-001a
ऋत्विक्पुरोहिताचार्यैर् मन्त्रिभिश्चाभिसंवृतम् ॥	SV-01-07-088-001c
माता भस्त्रा पितुः पुत्रो यस्माज्जातस्स एव सः ।	SV-01-07-088-002a
भरस्व पुत्रं दौष्यन्तिं सत्यमाह शकुन्तला ॥	SV-01-07-088-002c
सर्वेभ्यो ह्यङ्गमङ्गेभ्यस् साक्षादुत्पद्यते सुतः ।	SV-01-07-088-003a
आत्मा चैष सुतो नाम तेथैव तव पौरव ॥	SV-01-07-088-003c
आहितं ह्यात्मनाऽऽत्मानं परिरक्ष इमं सुतम् ।	SV-01-07-088-004a
अनन्यां त्वं प्रतीक्षस्व मावमंस्थाश्शकुन्तलाम् ॥	SV-01-07-088-004c
स्त्रियः पवित्रमतुलम् एतद्दुष्यन्त धर्मतः ।	SV-01-07-088-005a
मासि मासि रजो ह्यासां दुष्कृतान्यपकर्षति ।	SV-01-07-088-005c
ततस्सर्वाणि भूतानि व्याजह्रुस्तं समन्ततः ॥	SV-01-07-088-005e
देवाः-	SV-01-07-088-006
आहितस्त्वत्तनोरेष मावमंस्थाश्शकुन्तलाम् ॥	SV-01-07-088-006ac
रेतोधाः पुत्र उन्नयति नरदेव यमक्षयम् ।	SV-01-07-088-007a
त्वं चास्य धाता गर्भस्य सत्यमाह शकुन्तला ॥	SV-01-07-088-007c
पतिर्जायां प्रविशति स तस्यां जायते पुनः ।	SV-01-07-088-008a
अन्योन्यस्य प्रकृत्यैष मावमंस्थाश्शकुन्तलाम् ॥	SV-01-07-088-008c
जाया जनयते पुत्रम् आत्मनोऽङ्गाद्द्विधा कृतम् ।	SV-01-07-088-009a
तस्माद्भरस्व दुष्यन्त! पुत्रं शाकुन्तलं नृप ॥	SV-01-07-088-009c
सुभूतिरेषा न त्याज्या जीवितं जीवन्तमात्मजम् ।	SV-01-07-088-010a
शाकुन्तलं महात्मानं दुष्यन्त! भर पौरवम् ॥	SV-01-07-088-010c
भर्तव्योऽयं त्वया यस्माद् अस्माकं वचनादपि ।	SV-01-07-088-011a
तस्माद्भवत्वयं नाम्ना भरतो नाम ते सुतः ॥	SV-01-07-088-011c
भरताद्भारती कीर्तिर् येनेदं भारतं कुलम् ।	SV-01-07-088-012a
अपरे ये च पूर्वे च भारता इति तेऽभवन् ॥	SV-01-07-088-012c
वैशम्पायनः-	SV-01-07-088-013
एवमुक्त्वा ततो देवा ऋषयश्च तपोधनाः ।	SV-01-07-088-013a
पतिव्रतेति संहृष्टाः पुष्पवृष्टिं ववर्षिरे ॥	SV-01-07-088-013c
तच्छ्रुत्वा पौरवो वाक्यं व्याहृतं वे दिवौकसाम् ।	SV-01-07-088-014a
सिंहासनात् समुत्थाय प्रणम्य च दिवौकसः ।	SV-01-07-088-014c
पुरोहितममात्यांश्च प्रष्टाव्यानब्रवीदिदम् ॥	SV-01-07-088-014e
दुष्यन्तः-	SV-01-07-088-015
शृण्वन्त्वेतद्भवन्तोऽद्य देवदूतस्य भाषितम् ।	SV-01-07-088-015a
शृण्वन्तु देवतानां च महर्षीणां च भाषितम् ॥	SV-01-07-088-015c
अहमप्येवमेवैनं जानामि सुतमात्मजम् ॥	SV-01-07-088-016ac
यद्यहं वचनादेव गृह्णीयामिममात्मजम् ।	SV-01-07-088-017a
भवेद्धि शङ्का लोकस्य नैवं शुद्धो भवेदयम् ॥	SV-01-07-088-017c
वैशम्पायनः- 	SV-01-07-088-018
तां विशोध्य तदा राजा देवैस्सहमहर्षिभिः ।	SV-01-07-088-018a
हृष्टः प्रमुदितश्चापि प्रतिजग्राह तं सुतम् ॥	SV-01-07-088-018c
मूर्ध्नि चैनं समाघ्राय सस्नेहं परिषस्वजे ॥	SV-01-07-088-018e
सभाज्यमानो विप्रैश्च स्तूयमानश्च वन्दिभिः ।	SV-01-07-088-019a
मुदं स परमां लेभे पुत्रस्पर्शनजां नृपः ॥	SV-01-07-088-019c
तां चैव भार्यां धर्मज्ञः पूजयामास धर्मतः ।	SV-01-07-088-020a
अब्रवीच्चैव तां राजा सान्त्वपूर्वमिदं वचः ॥	SV-01-07-088-020c
दुष्यन्तः-	SV-01-07-088-021
लोकस्यायं परोक्षस्तु सम्बन्धो नौ पुराऽभवत् ।	SV-01-07-088-021a
कृतो लोकसमक्षोऽद्य सम्बन्धो वै पुनः कृतः ॥	SV-01-07-088-021c
तस्मादेतन्मया त्वद्य तन्निमित्तं प्रभाषितम् ॥	SV-01-07-088-022ac
शङ्केत वा व लोकोऽथ त्वया भावेऽधिसङ्गतम् ।	SV-01-07-088-023a
तस्मादेतन्मया देवि तच्छुद्ध्यर्थं विचारितम् ॥	SV-01-07-088-023c
ब्राह्मणाः क्षत्रिया वैश्याश् शूद्राश्चैव पृथग्विधाः ।	SV-01-07-088-024a
त्वां देवि! पूजयिष्यन्ति निर्विशङ्कं पतिव्रताम् ॥	SV-01-07-088-024c
पुत्रश्चायं वृतो राज्ये त्वमग्रमहिषी मम ॥	SV-01-07-088-024e
यच्च कोपितयाऽत्यर्थं त्वयोक्तोऽस्म्यप्रियं प्रिये ।	SV-01-07-088-025a
प्रणयिन्या विशालाक्षि तत्क्षान्तव्यं मया शुभे! ॥	SV-01-07-088-025c
अनृतं वाप्यनिष्टं वा दुरुक्तं वापि दुष्कृतम् ।	SV-01-07-088-026a
त्वयाप्येवं विशालाक्षि क्षन्तव्यं मम दुर्वचः ॥	SV-01-07-088-026c
क्षान्त्या पतिकृते नार्यः पातिव्रत्यं व्रजन्ति ताः ॥	SV-01-07-088-027ac
वैशम्पायनः-	SV-01-07-088-028
तामेवमुक्त्वा राजर्षिस् तामनिन्दितगामिनीम् ।	SV-01-07-088-028a
अन्तःपुरं प्रवेश्यैव दुष्यन्तो महिषीं प्रियाम् ॥	SV-01-07-088-028c
वासोभिरन्नपानैश्च पूजयित्वा तु भारत ।	SV-01-07-088-029a
स मातरमुपस्थाय रथन्तर्यामभाषत ॥	SV-01-07-088-029c
मम पुत्रो वने जातस् तव शोकप्रणाशनः ।	SV-01-07-088-030a
ऋणादद्य विमुक्तोऽहम् अस्मि पौत्रेण ते शुभे ॥	SV-01-07-088-030c
विश्वामित्रसुता चेयं कण्वेन च विवर्धिता ।	SV-01-07-088-031a
स्नुषा तव महाभागे प्रसीदस्व शकुन्तलाम् ।	SV-01-07-088-031c
पुत्रस्य वचनं श्रुत्वा पौत्रं सा परिषस्वजे ॥	SV-01-07-088-031e
पादयोः पतितां तत्र रथन्तर्या शकुन्तलाम् ।	SV-01-07-088-032a
परिष्वज्य च बाहुभ्यां हर्षादश्रुण्यवर्तयत् ॥	SV-01-07-088-032c
उवाच वचनं सत्यं लक्षयंल्लक्षणानि च ॥	SV-01-07-088-033ac
तव पुत्रो विशालाक्षि! चक्रवर्ती भविष्यति ।	SV-01-07-088-034a
तव भर्ता विशालाक्षि! त्रैलोक्यविजयी भवेत् ।	SV-01-07-088-034c
दिव्यान् भोगाननुप्राप्ता भव त्वं वरवर्णिनि! ॥	SV-01-07-088-034e
एवमुक्ता रथन्तर्या परं हर्षमवाप सा ॥	SV-01-07-088-035ac
शकुन्तलां तदा राजा शास्त्रोक्तेनैव कर्मणा ।	SV-01-07-088-036a
ततोऽग्रमहिषीं कृत्वा सर्वाभरणभूषिताम् ॥	SV-01-07-088-036c
ब्राह्मणेभ्यो धनं दत्त्वा सैनिकानां च भूपतिः ।	SV-01-07-088-037a
दौष्यन्तिं च ततो राजा पुत्रं शाकुन्तलं तदा ।	SV-01-07-088-037c
भरतं नामतः कृत्वा यौवराज्येऽभ्यषेचयत् ॥	SV-01-07-088-037e
भरते भारमावेश्य कृतकृत्योऽभवन्नृपः ॥	SV-01-07-088-038ac
ततो वर्षशतं पूर्णं राज्यं कृत्वा नराधिपः ।	SV-01-07-088-039a
कृत्वा दानानि दुष्यन्तस् स्वर्गलोकमुपेयिवान् ॥ 	SV-01-07-088-039c
वैशम्पायनः-	SV-01-07-088-040
दुष्यन्त उपरते राज्यं यथान्यायमवाप सः ।	SV-01-07-088-040a
तस्य तत्प्रथितं चक्रं प्रावर्तत महात्मनः ।	SV-01-07-088-040c
भास्वरं दिव्यमजितं लोकसन्नादनं महत् ॥	SV-01-07-088-040e
स विजित्य महीपालांश् चकार वशवर्तिनः ॥	SV-01-07-088-041ac
स चचार सतां धर्मं प्राप्य चानुत्तमं यशः ।	SV-01-07-088-042a
स राजा चक्रवर्त्यासीत् सार्वभौमः प्रतापवान् ॥	SV-01-07-088-042c
ईजे च बहुभिर्यज्ञैर् यथा शक्रो मरुत्पतिः ।	SV-01-07-088-043a
याजयामास तं कण्वो दक्षवद्भूरिदक्षिणम् ॥	SV-01-07-088-043c
श्रीमद्गोविततं नाम वाजिमेधमवाप सः ।	SV-01-07-088-044a
यस्मात् सहस्रं पद्मानां कण्वाय भरतो ददौ ॥	SV-01-07-088-044c
सोऽश्वमेधशतैरीजे यमुनामनु तीरगः ।	SV-01-07-088-045a
त्रिशता च सरस्वत्यां गङ्गामनु शरच्छतैः ॥	SV-01-07-088-045c
दौष्यन्तिर्भरतो जज्ञे विद्वाञ्शाकुन्तलो नृपः ।	SV-01-07-088-046a
तस्माद्भरतवंशस्य विप्रतस्थे महद्यशः ॥	SV-01-07-088-046c
भरतस्य वरस्त्रीषु पुत्रास्सञ्जज्ञिरे पृथक् ।	SV-01-07-088-047a
नाभ्यनन्दत्तदा राजा नानुरूपा ममेति तान् ॥	SV-01-07-088-047c
ततो महद्भिः क्रतुभिर् ईजानो भरतस्तदा ।	SV-01-07-088-048a
लेभे पुत्रं भरद्वाजाद् भुमन्युं नाम भारत ॥	SV-01-07-088-048c
धर्मे पणिहितात्मानं मत्वा तं पुरुषोत्तमम् ।	SV-01-07-088-049a
ततः पुत्रिणमात्मानं मत्वा स कुरुपुङ्गव! ।	SV-01-07-088-049c
भुमन्युं भरतः प्रीतो यौवराज्येऽभ्यषेचयत् ॥	SV-01-07-088-049e
ततस्तस्य महीन्द्रस्य वितयं पुत्रतोऽभवत् ।	SV-01-07-088-050a
ततस्य वितथो नाम भुमन्योरभवत्तदा ॥	SV-01-07-088-050c
सुहोत्रसुतहोतारौ तथा गर्हतरावुभौ ॥	SV-01-07-088-051ac
पुष्करिण्यामुचक्थ्यं वै भुमन्योरभवन्सुताः ।	SV-01-07-088-052a
चत्वारो भारते वंशे सुहोत्रस्तस्य वंशभाक् ॥	SV-01-07-088-052c
तेषां ज्येष्ठस्सुहोत्रस्तु राज्यं प्राप्य महीक्षिताम् ।	SV-01-07-088-053a
राजसूयाश्वमेधाद्यैर् ईजे च बहुभिर्मखैः ।	SV-01-07-088-053c
सुहोत्रः पृथिवीं चेमां बुभुजे सागराम्बराम् ॥	SV-01-07-088-053e
सुहोत्रे तु महीपाले महीं धर्मेण शासति ।	SV-01-07-088-054a
चैत्ययूपाङ्किता भूमिर् बभूवाथ सहस्रशः ॥	SV-01-07-088-054c
पूर्णा हस्तिगवां चैव बभौ रत्नसमाकुला ॥	SV-01-07-088-055ac
सा ममज्जेव पृथिवी भूरिभारावपीडिता ।	SV-01-07-088-056a
हस्त्यश्वरथसम्पूर्णा मनुष्यकलिला भृशम् ।	SV-01-07-088-056c
समृद्धसस्यसम्पन्ना सहदेवा व्यरोचत ॥	SV-01-07-088-056e
ऐक्ष्वाक्यां जनयामास सुहोत्रस्त्रीन् सुतान् नृप ।	SV-01-07-088-057a
अजमीढं सुदामीढं पुरुमीढं च भारत ॥	SV-01-07-088-057c
अजमीढो वरस्तेषां तस्मिन् वंशः प्रतिष्ठितः ।	SV-01-07-088-058a
षट् पुत्रान् सोप्यजनयत् तिसृषु स्त्रीषु भारत ॥	SV-01-07-088-058c
ऋक्षं धूमिन्यथो नीली दुष्यन्तपरमेष्ठिनौ ।	SV-01-07-088-059a
केशिन्यजनयज्जह्नुम् उभौ च जनरूषिणौ ॥	SV-01-07-088-059c
विदुस्संवरणं शूरम् ऋक्षाद्राथन्तरीसुतम् ।	SV-01-07-088-060a
तथेमे सर्वपञ्चाला दुष्यन्तपरमेष्ठिनोः ॥	SV-01-07-088-060c
अन्वयाः कुशिका राजञ्जन्होरमिततेजसः ॥	SV-01-07-088-061ac
जनरूषणयोर्ज्येष्ठम् ऋक्षमाहुर्जनाधिपम् ।	SV-01-07-088-062a
ऋक्षात्संवरणो जज्ञे राजन् वंशकरस्तव ॥	SV-01-07-088-062c
आर्क्षे संवरणे राज्यं प्रशासति महात्मनि ।	SV-01-07-088-063a
संक्षयस्सुमहानासीत् प्रजानामिति शुश्रुमः ॥	SV-01-07-088-063c
व्यशीर्यत ततो राष्ट्रं दुर्भिक्षैरावृतं तथा ।	SV-01-07-088-064a
क्षुन्मृत्युभ्यामनावृष्ट्या व्याधिभिश्च महाबलैः ॥	SV-01-07-088-064c
अभ्यापतन् भारताश्चैव सपत्नानां बलानि च ।	SV-01-07-088-065a
चालयन्तो धृतिं भीमां जनयन्तो भृशं भयम् ॥	SV-01-07-088-065c
अभ्ययुस्तं च पाञ्चल्यो विवृण्वन्तो बलैर्महीम् ।	SV-01-07-088-066a
अक्षौहिणीभिर्दशभिस् तदा तं तरसाऽजयन् ॥	SV-01-07-088-066c
ततस्सदारस्सामात्यस् सपुत्रस्ससुहृज्जनः ।	SV-01-07-088-067a
राजा संवरणस्तस्मात् पलायत महाभयात् ॥	SV-01-07-088-067c
ते प्रतीचीं पराजित्य प्रसन्ना भारता दिशम् ।	SV-01-07-088-068a
सिन्धोर्नदस्य महतो गुहायां न्यवसंस्तदा ॥	SV-01-07-088-068c
शिवे विषयपर्यन्ते पर्वतस्य समीपतः ।	SV-01-07-088-069a
तत्रावसन् प्रतिच्छन्ना भारताच्च भयाच्चिरम् ॥	SV-01-07-088-069c
तेषां निवसतां तत्र सहस्रं परिवत्सरान् ।	SV-01-07-088-070a
अागच्छद्भगवांस्तत्र वसिष्ठो भरतान्प्रति ॥	SV-01-07-088-070c
तमागतं प्रयत्नेन अभ्युत्थायाभिवाद्य च ।	SV-01-07-088-071a
अर्घ्यमस्यानयन् प्रीता अजमीढपुरोगमाः ।	SV-01-07-088-071c
निवेद्य सर्वमृषये सत्कृत्यैनमुपासत  ॥	SV-01-07-088-071e
ततस्संवरणश्चेष्टं राजा वव्रे स्वयं तदा ।	SV-01-07-088-072a
पुरोहितो भवान्नोऽस्तु राज्याय प्रयतेमहि ॥	SV-01-07-088-072c
एवमस्त्विति तं विप्रो भारतं प्रत्यभाषत ।	SV-01-07-088-073a
तमभ्यषिञ्चत्साम्राज्ये सर्वक्षत्रस्य पौरवम् ॥	SV-01-07-088-073c
विषाणभूतं सर्वस्यां पृथिव्यामिति नः श्रुतम् ।	SV-01-07-088-074a
स पुरं भारतस्सर्षिर् अध्यतिष्टत् पुरातनम् ॥	SV-01-07-088-074c
आजमीढो महायज्ञैर् बहुभिर्भूरिदक्षिणैः ॥	SV-01-07-088-075ac
भारतः पृथिवीं प्राप्य पुनरीजे महाबलः ।	SV-01-07-088-076a
ततस्संवरणात् सौरी तपती सुषुवे कुरुम् ॥	SV-01-07-088-076c
राजत्वे तं प्रजास्सर्वा धर्मज्ञ इति वव्रिरे ।	SV-01-07-088-077a
महिम्ना तस्य कुरवो लेभिरे प्रत्ययं भृशम् ॥	SV-01-07-088-077c
तस्य नाम्ना च विख्यातम् अभूत्तत् कुरुजाङ्गलं ।	SV-01-07-088-078a
कुरुक्षेत्रं स तपसा पुण्यं चक्रे महातपाः ॥	SV-01-07-088-078c
अश्ववन्तमभीवन्तं तथा चैत्ररथं मुनिम् ।	SV-01-07-088-079a
जनमेजयं च विख्यातं पुत्रांश्चास्यानुशुश्रुम ॥	SV-01-07-088-079c
पञ्चैतांश्च महीपुत्रान् व्यजायत मनस्विनी ॥	SV-01-07-088-080ac
अविक्षितः परिक्षित्तु शबलाश्वश्च वीर्यवान् ।	SV-01-07-088-081a
आभिराजो विराजश्च बलाशश्च महाबलः ।	SV-01-07-088-081c
चित्रश्रवा धर्मकरो दित्वाष्टिश्चाष्टम स्स्मृतः ॥	SV-01-07-088-081e
न तेषामन्वयः ख्यातास् सर्वेषां नामतो गुणैः ॥	SV-01-07-088-082ac
जनमेजयादयस्सप्त तथैवान्ये महारथाः ।	SV-01-07-088-083a
परीक्षितोऽभवन्पुत्रास् सप्त धर्मार्थकोविदाः ॥	SV-01-07-088-083c
कक्षसेनोग्रसेनौ तु चित्रसेनस्तथा शिशुः ।	SV-01-07-088-084a
इन्द्रसेनस्सुषेणश्च भीमसेनश्च नामतः ।	SV-01-07-088-084c
जनमेजयस्य तनयास् तथा चाष्टौ महाबलाः ॥	SV-01-07-088-084e
धृतराष्ट्रश्च धर्मात्मा तथोभौ पाण्डुबाह्लीकौ ।	SV-01-07-088-085a
निषधश्च महातेजास् तथा जाम्बूनदो बली ॥	SV-01-07-088-085c
कुण्डोदरः पदातिश्च वसातिश्चाष्टमस्स्मृतः ।	SV-01-07-088-086a
सर्वे धर्मार्थकुशलास् सर्वभूतहिते रताः ॥	SV-01-07-088-086c
धृतराष्ट्रोऽथ राजासीत् तस्य पुत्रोऽथ शुण्डिकः ।	SV-01-07-088-087a
हस्ती विकत्थनः क्रोधः कुण्डलश्चापि पञ्चमः ॥	SV-01-07-088-087c
पर्यश्रवसमिन्द्राभं शराभं वीजिनां युधि ।	SV-01-07-088-088a
अधिराजात्मजानाहुस् तथा शक्रपुरञ्जयौ ॥	SV-01-07-088-088c
ततो धर्मभृतां श्रेष्ठः पर्यश्रवस उच्यते ।	SV-01-07-088-089a
ऋषिं पुण्यकृतां श्रेष्ठं तमेव परमं विदुः ॥	SV-01-07-088-089c
भीमसेनान्महेष्वासः प्रतीपस्समपद्यत ।	SV-01-07-088-090a
प्रतीपस्य त्रयः पुत्रा जज्ञिरे भरतर्षभ ॥	SV-01-07-088-090c
देवापिश्शन्तनुश्चैव बाह्लीकश्च महायशाः ॥	SV-01-07-088-091ac
देवापिस्तु प्रवव्राज तेषां धर्महितेप्सया ।	SV-01-07-088-092a
शन्तनुश्च महीं लेभे बाह्लीकश्च महारथः ॥	SV-01-07-088-092c
भरतस्यान्वये राजन् सत्त्ववन्तो महारथाः ।	SV-01-07-088-093a
बभूवुर्ब्रह्मकल्पाश्च बहवो राजसत्तमाः ॥	SV-01-07-088-093c
एवंविधाश्चाप्यपरे देवकल्पा महारथाः ।	SV-01-07-088-094a
अन्ववाये महाराज ऐलवंशविवर्धनाः ॥	SV-01-07-088-094c
	
गङ्गातीरं समागम्य दीक्षितो जनमेजय ।	SV-01-07-088-095a
अश्वमेधसहस्राणि वाजपेयशतानि च ॥	SV-01-07-088-095c
पुनरीजे महायज्ञैस् समाप्तवरदक्षिणैः ।	SV-01-07-088-096a
अग्निष्टोमातिरात्राणाम् उक्थानां सोमवत्पुनः ॥	SV-01-07-088-096c
वाजपेयेष्टिसत्राणां सहस्रैश्च सुसम्भृतैः ।	SV-01-07-088-097a
इष्ट्वा शाकुन्तलो राजा तर्पयित्वा द्विजान् धनैः ।	SV-01-07-088-097c
पुनस्सहस्रं पद्मानां कण्वाय भरतो ददौ ॥	SV-01-07-088-097e
जम्बूनदस्य शुद्धस्य कनकस्य महायशाः ।	SV-01-07-088-098a
यस्य यूपाश्शतव्यामाः परिणाहेऽथ काञ्चनाः ॥	SV-01-07-088-098c
सहस्रव्याममुद्वृद्धास् सेन्द्रैर्देवैस्समुच्छ्रिताः ।	SV-01-07-088-099a
स्वलङ्कृता भ्राजमानास् सर्वरत्नैर्मनोरमैः ॥	SV-01-07-088-099c
हिरण्यं द्विरदानश्वान् महिषोष्ट्रगजाविकम् ।	SV-01-07-088-100a
दासीदासं धनं धान्यं सवत्सां गां पयस्विनीम्  ॥	SV-01-07-088-100c
भूमिं यूपसहस्राङ्कां कण्वाय बहुदक्षिणाम् ।	SV-01-07-088-101a
बहूनां ब्रह्मकल्पानां दक्षिाणाममितां ददौ ॥	SV-01-07-088-101c
ग्रामान् गृहाणि क्षेत्राणि कोटिशश्शतशस्तथा ॥	SV-01-07-088-102ac
यस्मात्तु भारती कीर्तिर् येनेदं भारतं कुलम् ।	SV-01-07-088-103a
भरतस्यान्वये जाता देवकल्पा महारथाः ॥	SV-01-07-088-103c
बहवो ब्रह्मकल्पाश्च बहवो राजसत्तमाः ।	SV-01-07-088-104a
तेषामपरिमेयानि नामधेयानि सर्वशः ॥	SV-01-07-088-104c
तेषां कुले यथा मुख्यान् कीर्तयिष्यामि भारत ।	SV-01-07-088-105a
महाभागान् देवकल्पान् सत्यार्जवपरायणान् ॥ ॥	SV-01-07-088-105c
	
	
	
	
	
	
	
	
अध्यायः 89	
	
	
	
वैशम्पायनः-	SV-01-07-089-001
इक्ष्वाकूणामन्यतमो राजाऽऽसीत् पृथिवीपतिः ।	SV-01-07-089-001a
महाभिषगिति ख्यातस् सत्यवाक् सत्यविक्रमः ॥	SV-01-07-089-001c
सोऽश्वमेधसहस्रेण राजसङ्येन भारत ।	SV-01-07-089-002a
तोषयामास देवेशं स्वर्गं लेभे च सत्प्रभुः ॥	SV-01-07-089-002c
ततः कदाचिद्ब्रह्माणम् उपासाञ्चक्रिरे सुराः ।	SV-01-07-089-003a
तत्र राजर्षयो ह्यासन् स च राजा महाभिषक् ॥	SV-01-07-089-003c
अथ गङ्गा सरिच्छ्रेष्ठा समुपायात् पितामहम् ।	SV-01-07-089-004a
तस्या वासस्समुद्धूतं मारुतेन शशिप्रभम् ॥	SV-01-07-089-004c
ततोऽभवन् सुरगणास् सहसाऽवाङ्मुखास्तदा ।	SV-01-07-089-005a
महाभिषक् तु राजर्षिस् तदैको दृष्टवान्नदीम् ॥	SV-01-07-089-005c
सोऽपध्यातो भगवता ब्रह्मणा तु महाभिषक् ।	SV-01-07-089-006a
उक्तश्च जातो मर्त्येषु पुनर्लोकानवाप्स्यसि ॥	SV-01-07-089-006c
यया हृतमनाश्चासि गङ्गया त्वं सुदुर्मते ।	SV-01-07-089-007a
सा ते वै मानुषे लोके विप्रियाण्याचरिष्यति ॥	SV-01-07-089-007c
यदा ते भविता मन्युस् तदा शापाद्विमोक्ष्यते ॥	SV-01-07-089-008ac
स चिन्तयित्वा नृपतिर् नृपान् सर्वास्तपोधनान् ॥	SV-01-07-089-009a
प्रतीपं रोचयामास पितरं भूरिवर्चसम् ।	SV-01-07-089-009c
सा महाभिषजं दृष्ट्वा नदी धैर्याच्च्युतं नृपम् ।	SV-01-07-089-010a
तमेव मनसा ध्यायन्त्युपावृत्ता सरिद्वरा ॥	SV-01-07-089-010c
सा तु विध्वस्तसङ्काशान् कश्मलाभिहतान् दिवि ।	SV-01-07-089-011a
ददर्श पथि गच्छन्ती वसून् देवान् दिवौकसः ।	SV-01-07-089-011c
तथारूपांश्च तान् दृष्ट्वा प्रपच्छ सरितां वरा ॥	SV-01-07-089-011e
गङ्गा-	SV-01-07-089-012
किमिदं नष्टरूपास्स्थ कच्चित् क्षेमं दिवौकसाम् ।	SV-01-07-089-012a
किमर्थं मनुजा भूमौ निपतिष्यन्ति दुःखिताः ॥	SV-01-07-089-012c
वैशम्पायनः-	SV-01-07-089-013
तामूचुर्वसवो दीनाश् शप्ता वै सुमहानदि ।	SV-01-07-089-013a
अस्वयङ्कृतया बुद्धया वसिष्ठेन महात्मना ॥	SV-01-07-089-013c
वयं हि सहसा सर्वे प्रच्छन्नमृषिसत्तमम् ।	SV-01-07-089-014a
सन्ध्यां वसिष्ठमासीनं तमत्यभिसृताः पुरा ॥	SV-01-07-089-014c
तेन कोपाद्वयं शप्ता योनौ सम्भवतेति ह ॥	SV-01-07-089-015ac
न तच्छक्यमकर्तुं च यदुक्तं ब्रह्मवादिना ।	SV-01-07-089-016a
त्वमस्मान् मानुषी भूत्वा सूष्व पुत्रान् वसून् भुवि ॥	SV-01-07-089-016c
न मानुषीणां जठरं प्रविशेम कथञ्चन।	SV-01-07-089-017a
प्रत्युवाच वसडून् गङ्गा तथाऽस्तु समयादिति ॥	SV-01-07-089-017c
गङ्गा-	SV-01-07-089-017
मर्त्येषु पुरुषश्रेष्ठः को वः कर्ता भविष्यति ॥	SV-01-07-089-017e
वसवः-	SV-01-07-089-018
प्रतीपस्य सुतो विद्वान् शान्तनुर्नाम धार्मिकः ।	SV-01-07-089-018a
त्वत्क्तृते मानुषे लोके स नः कर्ता भविष्यति ॥	SV-01-07-089-018c
गङ्गा-	SV-01-07-089-019
ममाप्येवं मतं जातं यथा मां वदथानघाः ।	SV-01-07-089-019a
प्रियं तस्य करिष्यामि वचनं च दिवौकसाम् ॥	SV-01-07-089-019c
वसवः-	SV-01-07-089-020
जातान् कुमारान् स्वानप्सु प्रक्षेप्तुं वै त्वमर्हसि ।	SV-01-07-089-020a
यथा न चिरकालं नो निष्कृतिस्स्यात् त्रिलोकगे ॥	SV-01-07-089-020c
गङ्गा-	SV-01-07-089-021
एवमेव करिष्यामि पुत्रस्तस्य विधीयताम् ।	SV-01-07-089-021a
नास्य मोघं भवेत् कर्म पुत्रहेतोः कृतं मया ॥	SV-01-07-089-021c
वसवः-	SV-01-07-089-022
तुरीयार्धं प्रदास्यामो वीर्यस्यैकैकशो वयम् ।	SV-01-07-089-022a
तेन वीर्येण पुत्रस्ते भविता तस्य चेप्सितः ॥	SV-01-07-089-022c
न सम्पत्स्यति मर्त्येषु पुनस्तस्य तु सन्ततिः ।	SV-01-07-089-023a
अपुत्रस्तु नरव्याघ्रो भविष्यति सुतस्तव ॥	SV-01-07-089-023c
वैशम्पायनः-	SV-01-07-089-024
एवं च समयं कृत्वा गङ्गया वसवश्च ते ।	SV-01-07-089-024a
जग्मुः प्रहृष्टमनसो यथासङ्कल्पमञ्जसा ॥ ॥	SV-01-07-089-024c
	
	
	
	
	
	
	
अध्यायः 90	
	
	
	
	
वैशम्पायनः-	SV-01-07-090-001
ततः प्रतीपो राजाऽऽसीत् सर्वभूतहिते रतः ।	SV-01-07-090-001a
निषसाद महाबाहुर् गङ्गातीरे जितेन्द्रियः ॥	SV-01-07-090-001c
तस्य रूपगुणोपेता लोभनीयतमाकृतिः ।	SV-01-07-090-002a
उत्तीर्य गङ्गा सलिलाद् उद्देशं स्त्री समभ्यगात् ॥	SV-01-07-090-002c
अधीयानस्य राजर्षेस् तस्य सा देववर्णिनी ।	SV-01-07-090-003a
दक्षिणं सालसङ्काशम् ऊरुं भेजे शुभानना ॥	SV-01-07-090-003c
प्रतीपस्तु महीपालस् तामुवाच यशस्विनीम् ।	SV-01-07-090-004a
वाक्यं वाक्यविदां श्रेष्ठो धर्मनिश्चयतत्त्ववित् ।	SV-01-07-090-004c
प्रतीपः-	SV-01-07-090-004
करवाणि किं ते कल्याणि! यदर्थं मां त्वमभ्यगाः ॥	SV-01-07-090-004e
गङ्गा-	SV-01-07-090-005
कामये त्वां नरव्याघ्र स कौरव्य भजस्व माम् ।	SV-01-07-090-005a
त्यागः कामयमानानां स्त्रीणां सद्भिर्विगर्हितः ॥	SV-01-07-090-005c
प्रतीपः-	SV-01-07-090-006
नाहं कामात् स्त्रियं भद्रे गच्छेयं वरवर्णिनि! ।	SV-01-07-090-006a
न चासवर्णां कल्याणि! धर्म्यमेतद्धि मे व्रतम् ॥	SV-01-07-090-006c
गङ्गा-	SV-01-07-090-007
नाश्रेयस्यस्मि नागम्या न वक्तव्या च कथञ्चनः ।	SV-01-07-090-007a
मां वै भजस्व नृपते देहि कामं वरस्त्रियाः ॥	SV-01-07-090-007c
प्रतीपः-	SV-01-07-090-008
समयातीतमेतद्वै यन्मां चोदयसि प्रियम् ।	SV-01-07-090-008a
अन्यथा प्रतिपन्नं मां क्षिणुयाद्धर्मविप्लवः ॥	SV-01-07-090-008c
प्राप्य दक्षिणमूरुं मे त्वमाश्लिष्टा वराङ्गने ।	SV-01-07-090-009a
अपत्यानां स्नुषाणां च आसनं विद्धि तच्छुभे ॥	SV-01-07-090-009c
सव्योरुः कामिनीभोग्यस् त्वया स च विवर्जितः ।	SV-01-07-090-010a
तस्मादहं नाचारामि त्वयि कामं प्रियंवरम् ॥	SV-01-07-090-010c
स्नुषा मे भव कल्याणि! पुत्रार्थं त्वां वृणोम्यहम् ।	SV-01-07-090-011a
स्नुषापक्षं हि वामोरुं त्वमागम्य समाश्रिता ॥	SV-01-07-090-011c
गङ्गा-	SV-01-07-090-012
एवमप्यस्तु धर्मज्ञ संयोगस्स्यात् सुतेन ते ।	SV-01-07-090-012a
त्वद्भक्त्या तु भजिष्यामि प्रख्यातं भारतं कुलम् ॥	SV-01-07-090-012c
पृथिव्यां पार्थिवा ये च तेषां यूयं परायणम् ।	SV-01-07-090-013a
गुणा न हि मया शक्या वक्तुं वर्षशतैरपि ॥	SV-01-07-090-013c
कुलस्य यो वः प्रणेता तस्याहं च नरोत्तम ॥	SV-01-07-090-014ac
यश्च मेऽभिजनं जातिम् आचारं चापि यद्विभो ।	SV-01-07-090-015a
तत्सर्वमेव पुत्रस्ते न मीमांसेत कर्हिचित् ॥	SV-01-07-090-015c
एवं वसन्ती राजेन्द्र! वर्धयिष्यामि ते प्रियम् ।	SV-01-07-090-016a
पुत्रैः पुण्यैः परं चापि स्वर्गं प्राप्स्यति ते सुतः ॥	SV-01-07-090-016c
वैशम्पायनः-	SV-01-07-090-017
तथेत्युक्त्वा तु सा राजंस् तत्रैवान्तरधीयत ।	SV-01-07-090-017a
अदृश्या राजसिंहस्य पश्यतस्साऽभवत्तदा ।	SV-01-07-090-017c
पुत्रजन्म प्रतीक्षन् वै स राजा तदधारयत् ॥	SV-01-07-090-017e
एतस्मिन्नेव काले तु प्रतीपः क्षत्रियर्षभः ।	SV-01-07-090-018a
तपस्तेपे सुतस्यार्थे सभार्यः कुरुनन्दन ॥	SV-01-07-090-018c
प्रतीपस्य तु भार्यायां गर्भः श्रीमानवर्धत ।	SV-01-07-090-019a
श्रिया परमया युक्तश् शरच्छुक्ले यथा शशी ॥	SV-01-07-090-019c
ततस्तु दशमे मासि प्राजायत रविप्रभम् ।	SV-01-07-090-020a
कुमारं देवगर्भाभं प्रतीपमहिषी तदा ॥	SV-01-07-090-020c
तयोस्समभवत् पुत्रो वृद्धयोस्स महाभिषक् ।	SV-01-07-090-021a
शान्तस्य जज्ञे सन्तानस् तस्मादासीत्स शान्तनुः ॥	SV-01-07-090-021c
तस्य जातस्य कृत्यानि प्रतीपोऽकारयत् प्रभुः ।	SV-01-07-090-022a
जातकर्मादि विप्रेण वेदोक्तैः कर्मभिस्तदा ॥	SV-01-07-090-022c
नामकर्म च विप्रास्तु चक्रुः परमसत्कृतम् ।	SV-01-07-090-023a
शान्तनोरवनीपाल! वेदोक्तैः कर्मभिस्तदा ॥	SV-01-07-090-023c
ततस्संवर्धितो राजा शान्तनुर्लोकपालकः । 	SV-01-07-090-024a
स तु लेभे परां निष्ठां प्राप्य धर्मविदां वरः ॥	SV-01-07-090-024c
धनुर्वेदे च वेदे च गतिं स परमां गतः ।	SV-01-07-090-025a
यौवनं चापि सम्प्राप्तः कुमारो वदतां वरः ॥	SV-01-07-090-025c
संस्मरंश्चाक्षयाँल्लोकान् विजातांस्तान् स्वकर्मणा ।	SV-01-07-090-026a
बभूव धर्मकृद्राजा शन्तनुर्भरतर्षभ ॥	SV-01-07-090-026c
प्रतीपश्शान्तनुं पुत्रं यौवनस्थमबोधयत् ॥	SV-01-07-090-027ac
पुरा स्त्री मां समभ्यागाच् छान्तनो भूतये तव ।	SV-01-07-090-028a
त्वामाव्रजेद्यदि रहस् सा पुत्र वरवर्णिनी ॥	SV-01-07-090-028c
कामयानाऽभिरूपाढ्या दिव्यस्त्री पुत्रकाम्यया ।	SV-01-07-090-029a
सा त्वया नानुयोक्तव्या काऽसि कस्यासि चाङ्गने ॥	SV-01-07-090-029c
यच्च कुर्यान्न तत्कर्म प्रतिषेद्धुं त्वयाऽनघ ।	SV-01-07-090-030a
मन्नियोगाद्व्रजन्तीं तां भजेथा इत्युवाच तम् ॥	SV-01-07-090-030c
एवं सन्दिश्य तनयं प्रतीपश्शान्तनुं तदा ।	SV-01-07-090-031a
स्वे च राज्येऽभिषिच्यैनं वनं राजा जगाम ह ॥	SV-01-07-090-031c
स राजा शान्तनुर्धीमान् पार्थिवानां धुरन्धरः ।	SV-01-07-090-032a
बभूव सर्वलोकस्य सत्यवागिति सम्मतः ॥	SV-01-07-090-032c
पीनस्कन्धो महाबाहुर् मत्तवारणविक्रमः ।	SV-01-07-090-033a
अन्वितः परिपूर्णार्थैस् सर्वैर्नृपतिलक्षणैः ॥	SV-01-07-090-033c
अमर्त्यसम्पदोपेतः क्षत्रधर्मविशेषवित् ।	SV-01-07-090-034a
वशे चक्रे महीमेको विजित्य वसुधाधिपान् ॥	SV-01-07-090-034c
वेदानागमयत् कृत्स्नान् राजधर्मांश्च सर्वशः ।	SV-01-07-090-035a
ईजे च बहुभिस्सत्रैः क्रतुभिर्भूरिदक्षिणैः ॥	SV-01-07-090-035c
तर्पयामास विप्रांश्च वेदाध्ययनकोविदान् ।	SV-01-07-090-036a
रत्नैरुच्चावचैर्गोभिर् ग्रामैरश्वैर्धनैरपि ॥	SV-01-07-090-036c
वयोरूपेण सम्पन्नः पौरुषेण बलेन च ।	SV-01-07-090-037a
ऐश्वर्येण प्रतापेन विक्रमेण धनेन च ॥	SV-01-07-090-037c
वर्तमानं च सत्येन सर्वधर्मविशारदम् ।	SV-01-07-090-038a
तं महीपं महीपाला राजराजमकुर्वत ॥	SV-01-07-090-038c
वीतशोकभयाबाधास् सुखस्वप्नप्रबोधनाः ।	SV-01-07-090-039a
श्रिया भरतशार्दूल समपश्यन्त भूमिपाः ॥	SV-01-07-090-039c
शन्तनुप्रमुखैर्गुपतं राष्ट्राधिपतिभिर्जगत् ।	SV-01-07-090-040a
नियमैस्सर्ववर्णानां ब्रह्मोत्तरमवर्तत ॥	SV-01-07-090-040c
ब्राह्मणाभिमुखं क्षत्रं क्षत्रियाभिमुखा विशः ।	SV-01-07-090-041a
ब्रह्मक्षत्रानुकूलोमाश्च शूद्राः पर्यचरन् विशः ॥ 	SV-01-07-090-041c
एवं पशुवराहाणां तथैव मृगपक्षिणाम् ।	SV-01-07-090-042a
शान्तनावथ राज्यस्थे नावर्तत वृथा वधः ॥	SV-01-07-090-042c
असुखानामनाथानां तिर्यग्योनिषु वर्तताम् ।	SV-01-07-090-043a
स एव राजा सर्वेषां भूतानामभवत् पिता ॥	SV-01-07-090-043c
स हस्तिनाम्नि धर्मात्मा विहरन् कुरुनन्दनः ।	SV-01-07-090-044a
तेजसा सूर्यकल्पोऽभूद् वायुना च समो बले ॥	SV-01-07-090-044c
अन्तकप्रतिमः कोपे क्षमया पृथिवीसमः ।	SV-01-07-090-045a
बभूव राजा सुमतिः प्रजानां सत्यविक्रमः ॥	SV-01-07-090-045c
स वनेषु च रम्येषु शैलप्रस्रवणेषु च ।	SV-01-07-090-046a
चचार मृगयाशीलश् शान्तनुर्वनगोचरः ॥	SV-01-07-090-046c
स मृगान् महिषांश्चैव विनिघ्नन् राजसत्तमः ।	SV-01-07-090-047a
नदीमन्वच्रद्राजा शन्तनुः परया मुदा ॥	SV-01-07-090-047c
गङ्गां त्रिपथगं पुण्यां सिद्धचारणसेविताम् ।	SV-01-07-090-048a
स कदाचिन्महाराज ददर्श परमां स्त्रियम् ।	SV-01-07-090-048c
सा च शन्तनुमभ्यागाद् अल्क्षमीमपकर्षती ॥	SV-01-07-090-048e
जाज्वल्यमानां वपुषा साक्षाच्छ्रियमिवापराम् ।	SV-01-07-090-049a
सर्वानवद्यां युवतीं दिव्याभरणभूषिताम् ॥	SV-01-07-090-049c
सूक्ष्माम्बरधरां साक्षात् पद्मोदरसमप्रभाम् ।	SV-01-07-090-050a
स्नातमात्रामधोवस्त्रां गङ्गातीररुहे वने ॥	SV-01-07-090-050c
प्रकीर्णकेशीं पाणिभ्यां संस्पृशन्तीं शिरोरुहान् ।	SV-01-07-090-051a
तां दृष्ट्वा हृष्टरोमाऽभूद् दर्शनादेव शन्तनुः ॥	SV-01-07-090-051c
पिबन्निव च नेत्राभ्यां नातृप्यत नराधिपः ॥	SV-01-07-090-052ac
दृष्ट्वैव सा च राजानं विचरन्तं महाद्युतिम् ।	SV-01-07-090-053a
स्नेहादागतसौहार्दा नातृप्यत विलासिनी ॥	SV-01-07-090-053c
गङ्गा कटाक्षेण राजानं प्रेक्षमाणा विलासिनी ।	SV-01-07-090-054a
चञ्चूर्यताग्रतस्तस्य किन्नरीवाप्सरोपमा ॥	SV-01-07-090-054c
तां दृष्ट्वा हृष्टरूपोऽभूद् दर्शनादेव शान्तनुः ।	SV-01-07-090-055a
विलासचेष्टितैस्तस्या हृतचेताश्च योषितः ।	SV-01-07-090-055c
तामुवाच ततो राजा कामिनीं तु मनोरमाम् ॥	SV-01-07-090-055e
शन्तनुः-	SV-01-07-090-056
पिबन्तीव च नेत्राभ्यां न तृप्तिं दर्शनेन च ॥	SV-01-07-090-056ac
देवता किन्नरी वा त्वं गन्धर्वी वा समुध्यमे ।	SV-01-07-090-057a
यक्षी वा मानवी वापि जानीयां कां शुचिस्मिते ॥	SV-01-07-090-057c
याऽसि काऽसि समुध्ये त्वं महिषी मे भवानघे! ।	SV-01-07-090-058a
त्वद्गता हि मम प्राणा वसु यन्मेऽस्ति किञ्चन ॥	SV-01-07-090-058c
वैशम्पायनः	SV-01-07-090-059
श्रुत्वा तु राज्ञस्सा बाला सस्मितं मृदु वल्गु च ।	SV-01-07-090-059a
यशस्विनी च साऽगच्छच् छान्तनोर्भूतये तदा ॥	SV-01-07-090-059c
सा च दृष्ट्वा नृपश्रेष्ठं चरन्तं तीरमाश्रितम् ।	SV-01-07-090-060a
स्मृत्वा वसूनां समयम् अभ्यगच्छदनिन्दिता ॥	SV-01-07-090-060c
प्रजार्थिनी राजपुत्रं शान्तनुं पृथिवीपतिम् ।	SV-01-07-090-061a
प्रतीपवचनं चापि संस्मृत्यैव स्वयं नृप ॥	SV-01-07-090-061c
कालोऽयमिति मत्वा सा वसूनां शापचोदिता ।	SV-01-07-090-062a
प्रत्युवाच महीपालं ह्लादयन्ती मनो नृप ॥	SV-01-07-090-062c
गङ्गा-	SV-01-07-090-063
भविष्यामि महीपाल महिषी ते वशानुगा ।	SV-01-07-090-063a
न तु त्वं वा द्वितीयो वा ज्ञातुमिच्छेत्कथञ्चन ॥	SV-01-07-090-063c
यत्तु कुर्यामहं राजन् शुभं वा यदि वाऽशुभम् ।	SV-01-07-090-064a
नाहं वारयितव्याऽस्मि न वक्तव्या तथाऽप्रियम् ॥	SV-01-07-090-064c
एवं वै वर्तमाने तु त्वयि वत्स्यामि पार्थिव ।	SV-01-07-090-065a
वारिता विप्रियं चोक्ता त्यजेयं त्वां नराधिप ॥	SV-01-07-090-065c
एष मे समयो राजन् भज मां त्वं यथेप्सितम् ।	SV-01-07-090-066a
अनुनीताऽस्मि ते पित्रा भर्ता मे त्वं भव प्रभो ॥	SV-01-07-090-066c
वैशम्पायनः-	SV-01-07-090-067
तथेति राज्ञा साधूक्ता तत्रेैव वरवर्णिनी ।	SV-01-07-090-067a
प्रहर्षमतुलं लेभे श्रुत्वा वाक्यमनिन्दिता ॥	SV-01-07-090-067c
प्रतिज्ञाय तु तत्तस्यास् तथेति मनुजाधिपः ।	SV-01-07-090-068a
रथमारोप्य तां देवीं जगाम स तया सह ॥	SV-01-07-090-068c
सा च शान्तनुमभ्यागात् साक्षाल्लक्ष्मीरिवापरा ।	SV-01-07-090-069a
आसाद्य शान्तनुस्तां च बुभुजे कामवान् सुखी ।	SV-01-07-090-069c
न प्रष्टव्येति मन्वानो न स तां किञ्चिदूचिवान् ॥	SV-01-07-090-069e
स तस्याश्शीलवृत्तेन रूपेण परमेण च ।	SV-01-07-090-070a
सम्यक्चैवोपचारेण सुखमाराधितोऽभवत् ॥	SV-01-07-090-070c
स राजा परमप्रीतः परमस्त्रीप्रलालितः ॥	SV-01-07-090-071ac
दिव्यरूपा हि सा देवी गङ्गा त्रिपथगा नदी ।	SV-01-07-090-072a
मानुषं विग्रहं कृत्वा श्रीमत् कृत्वा वै वरवर्णिनी ॥	SV-01-07-090-072c
भाग्योपनतकामस्य भार्यावोपस्थिताऽभवत् ।	SV-01-07-090-073a
शन्तनो राजसिंहस्य देवराजसमद्युतेः ॥	SV-01-07-090-073c
सम्भोगस्नेहचातुर्यैर् भावलास्यैर्मनोहरैः ।	SV-01-07-090-074a
राजानं रमयामास यथा रज्येत स प्रभुः ॥	SV-01-07-090-074c
स राजा रतिसक्तोऽभूद् उत्तमस्त्रीगुणैर्वृतः ॥ ॥	SV-01-07-090-074e
	
	
	
	
	
	
	
	
अध्यायः 91	
	
	
	
वैशम्पायनः-	SV-01-07-091-001
अहोरात्रानृतून् मासान् न बुबुोध गतान् बहून् ।	SV-01-07-091-001a
रममाणः प्रियां लब्ध्वा यथाकामं नरेश्वरः ॥	SV-01-07-091-001c
दिविष्ठान् मानुषांश्चैव भोगान् भुङ्क्ते स्म वै नृपः ।	SV-01-07-091-002a
आसाद्य शान्तनुश्श्रीमान् मुमुदे च परन्तपः ॥	SV-01-07-091-002c
ऋतुकाले तु सा देवी दिव्यं गर्भमधारयत् ।	SV-01-07-091-003a
अष्टावजनयत्पुत्रांस् तस्य चामरवर्णिनः ॥	SV-01-07-091-003c
जातं जातं च सा पुत्रं तास्वप्सु क्षिपति स्म ह ।	SV-01-07-091-004a
सूतके कण्ठमाक्रम्य तान्निनाय यमक्षयम् ॥	SV-01-07-091-004c
वृणोतु त्वां नदीत्युक्त्वा सर्वान् स्रोतस्यवासृजत् ।	SV-01-07-091-005a
तस्य तत् त्वप्रियं राज्ञश् शान्तनोरभवत्तदा ।	SV-01-07-091-005c
उवाच किञ्चिन्न तु तां पितुर्वचनयन्त्रितः ॥	SV-01-07-091-005e
अमीमांस्या कर्मयोनिर् आगमश्चेति शान्तनुः ।	SV-01-07-091-006a
स्मरन् पितृवचश्चैव नापृच्छत् पुत्रकिल्बिषम् ॥	SV-01-07-091-006c
जाताञ्जातांश्च वै हन्ति सा स्त्री सप्त वरान् सुतान् ।	SV-01-07-091-007a
शान्तनुर्धर्मभङ्गाच्च नापृच्छत्तां कथञ्चन ॥	SV-01-07-091-007c
अष्टमं तु जिघांसन्त्यां चुक्षुभे शान्तनोर्धृतिः ॥	SV-01-07-091-008a
उवाच राजा दुःखार्तः परीप्सन् पुत्रमात्मनः ॥	SV-01-07-091-008c
आलभन्तीं तदा दृष्ट्वा तां स कौरवनन्दनः ।	SV-01-07-091-009a
अब्रवीद्भरतश्रेष्ठो वाक्यं परमदुःखितः ॥	SV-01-07-091-009c
शन्तनुः-	SV-01-07-091-010
मा वधीः कस्य काऽसीति किं हिनत्सि सुतानिति ।	SV-01-07-091-010a
पुत्रघ्नि सुमहत्पापम् अकार्षीः कर्म निन्दितम् ॥	SV-01-07-091-010c
गङ्गा-	SV-01-07-091-011
पुत्रकाम न ते हन्मि पुत्रं पुत्रवतां वर ।	SV-01-07-091-011a
जीर्णस्तु मम वासोऽयं यथा स समयः कृतः ॥	SV-01-07-091-011c
अहं गङ्गा जह्नुसुता महर्षिगणपावनी ।	SV-01-07-091-012a
देवकार्यार्थसिद्ध्यर्थम् उषिताऽहं त्वया सह ॥	SV-01-07-091-012c
इमेऽष्टौ वसवो देवा महाभागा महौजसः ।	SV-01-07-091-013a
आपगस्याभिशापेन मानुषेषूपपादिताः ॥	SV-01-07-091-013c
तेषां जनयिता नान्यस् त्वदृते भुवि विद्यते ।	SV-01-07-091-014a
जनित्री मद्विधा धात्री नैवास्ति पुरुषाधिप ॥	SV-01-07-091-014c
तस्माद्विजनने युक्त्वा त्वत्संयोमरोचयम् ।	SV-01-07-091-015a
जनयित्वा वसूनष्टौ जिता लोकाश्च पुष्कलाः ॥	SV-01-07-091-015c
देवानां समयस्त्वेष वसूनां संश्रुतो मया ।	SV-01-07-091-016a
जातं जातं मोक्षयिष्ये नोयोगान्मानुषेष्वति ॥	SV-01-07-091-016c
श्प्ताश्शापाद्विमुक्तास्ते त्वत्कृतोऽयं विमुच्यते ।	SV-01-07-091-017a
स्वस्ति तेस्तु गमिष्यामि पुत्रं पाहि महाव्रतम् ॥	SV-01-07-091-017c
अयं तव सुतस्तेषां वीर्येण कुलनन्दनः ।	SV-01-07-091-018a
सम्भूतोऽति जनानन्यान् भविष्यति न संशयः ॥	SV-01-07-091-018c
एष पर्यायवासस्थो देवस्त्वत्सदृशोऽष्टमः।	SV-01-07-091-019a
मत्प्रसादाच्च जानीहि गङ्गादत्तमिमं सुतम् ॥ 	SV-01-07-091-019c
तस्माद्देवव्रतश्चैव गङ्गादत्तश्च वीर्यवान् ।	SV-01-07-091-020a
द्विनामा शन्तनोः पुत्रश् शन्तनोरधिको गुणैः ॥	SV-01-07-091-020c
तेषां लोकानवाप्नोति वसूनां वसुधाधिप ॥	SV-01-07-091-021ac
	
	
	
	
	
	
अध्यायः 92	
	
	
	
शन्तनुः-	SV-01-07-092-001
आपवो नाम कोन्वेष किमृषेस्तस्य दूषितम् ।	SV-01-07-092-001a
शशाप यस्मात् कल्याणि! स वसूंश्चारुदर्शने ।	SV-01-07-092-001c
यस्याभिशापात्ते सर्वे मानुषीं योनिमागताः ॥	SV-01-07-092-001e
अनेन च विशेषेण गङ्गादत्तेन किं कृतम् ।	SV-01-07-092-002a
कस्य चैष कृतेनैष चिरमेष वसिष्यति ॥ 	SV-01-07-092-002c
ईशानास्सर्बलोकानां वसवः केन हेतुना ।	SV-01-07-092-003a
मनुष्येषूदपद्यन्त तत्समाचक्ष्व जाह्नवि! ॥	SV-01-07-092-003c
वैशम्पायनः-	SV-01-07-092-004
एवमुक्ता वरारोहा राजानमिदमब्रवीत् ।	SV-01-07-092-004a
भर्तारं जाह्नवी देवी शान्तनुं पुरुषर्षभ ॥	SV-01-07-092-004c
गङ्गा-	SV-01-07-092-005
लेभे यं यमुना पुत्रं वरुणाद्राजसत्तम ।	SV-01-07-092-005a
वसिष्ठनामा स मुनिः ख्यात आपग इत्युत ॥	SV-01-07-092-005c
तस्याश्रमपदं पुण्यं मृगपक्षिगणान्वितम् ।	SV-01-07-092-006a
मेरोः पार्श्वे नगेन्द्रस्य सर्वर्तुकवनावृतम् ॥	SV-01-07-092-006c
स वारुणिस्तपस्तेपे तस्मिन् भरतसत्तम ।	SV-01-07-092-007a
वने पुण्यकृतां श्रेष्ठस् स्वादुमूलफलोदके ॥	SV-01-07-092-007c
दक्षस्य दुहिता या तु सुरभीत्यभि विश्रुता ।	SV-01-07-092-008a
गां प्रजाता तु सा देवी कश्यपाद्भरतर्षभ ॥	SV-01-07-092-008c
अनुग्रहार्थं जगतस् सर्वकामदुहां वराम् ।	SV-01-07-092-009a
लेभे तां गां तु धर्मात्मा होमधेनुं स वारुणिः ॥	SV-01-07-092-009c
सा तस्मिंस्तपसाऽरण्ये वसन्ती ऋषिसेविते ।	SV-01-07-092-010a
चचार रम्ये हर्म्ये च गौरपेतभया तदा ॥	SV-01-07-092-010c
ततस्तद्वनमाजग्मुः कदाचिद्भरतर्षभ ।	SV-01-07-092-011a
अष्टौ च वसवस्सर्वे देवा देवर्षिसेवितम् ॥	SV-01-07-092-011c
सभार्यास्तद्वनं सर्वं विचरन्तस्ततस्तत ।	SV-01-07-092-012a
रेमिरे रमणीयेषु पर्वतेषु वनेषु च ॥	SV-01-07-092-012c
एकस्य भार्या राजेन्द्र! वसोर्वासवविक्रम! ।	SV-01-07-092-013a
तां च दोग्ध्रीं वने तस्मिन् गां ददर्श सुदर्शनाम् ॥	SV-01-07-092-013c
स्निग्धां वसिष्ठस्य मुनेस् सर्वकामधुगुत्तमाम् ॥	SV-01-07-092-014ac
सा विस्मयसमाविष्टा रूपयुक्ता सुनन्दिनी ।	SV-01-07-092-015a
दर्शयामास कल्याणी यातां गां गोवृषविक्रम ॥	SV-01-07-092-015c
सा पीनां च सुदोग्ध्रीं च सुवालधिमुखुरोदराम् ।	SV-01-07-092-016a
उपपन्नां गुणैस्सर्वैश् शीलेनानुत्तमेन च ॥	SV-01-07-092-016c
एवङ्गुणसमायुक्तां वसवे वसुनन्दिनी ।	SV-01-07-092-017a
दर्शयामास कल्याणी पुरा पौरवनन्दन ॥	SV-01-07-092-017c
द्यौस्तदा तां तु दृष्ट्वैव गां गजेश्वरविक्रम ।	SV-01-07-092-018a
उवाच सा सतां देवि! तस्या रूपगुणान्वयम् ॥	SV-01-07-092-018c
द्यौः-	SV-01-07-092-019
एषा गौरुत्तमा देवी वारुणेरसितेक्षणा ।	SV-01-07-092-019a
मुनेस्तस्य वरारोहे! यस्येदं वनमुत्तमम् ॥	SV-01-07-092-019c
अस्याः क्षीरं पिबेन्मर्त्यस् स्वादु यो वै सुमध्यमे ।	SV-01-07-092-020a
दशवर्षसहस्राणि स जीवेत् स्थिरयौवनः ॥	SV-01-07-092-020c
वैशम्पायनः-	SV-01-07-092-021
एतच्छ्रुत्वा तु सा देवी नृपोत्तम! सुमध्यमा ।	SV-01-07-092-021a
तमुवाचानवद्याङ्गी भर्तारं दीप्ततेजसम् ॥	SV-01-07-092-021c
गङ्गा-	SV-01-07-092-022
अस्ति मे मानुषे लोके नरदेवात्मजा सखी ।	SV-01-07-092-022a
नाम्ना जितवती नाम रूपयौवनशालिनी ॥	SV-01-07-092-022c
उशीनरस्य राजर्षेस् सत्यसन्धस्य धीमतः ।	SV-01-07-092-023a
दुहिता प्रथिता लोके मानुषे रूपसम्पदा ॥	SV-01-07-092-023c
तस्या हेतोर्महाभाग! सवत्सां गां ममेप्सिताम् ।	SV-01-07-092-024a
आनयस्व नरश्रेष्ठ त्वरितं पुण्यवर्धनाम् ॥	SV-01-07-092-024c
यावदस्याः पयः पीत्वा सा सखी मम मानद ।	SV-01-07-092-025a
मानुषेषु भवच्चैका जरारोगविवर्जिता ॥	SV-01-07-092-025c
एतन्मम महाभाग कर्तुमर्हसि केर्म वै ।	SV-01-07-092-026a
प्रियात् प्रियतरं ह्यस्मान्नास्ति मेऽन्यत् कथञ्चन ॥	SV-01-07-092-026c
एतच्छ्रुत्वा वचस्तस्या देव्याः प्रियचिकीर्षया ।	SV-01-07-092-027a
धराद्यैर्भ्रातृभिस्सार्धं द्यौस्तदा तां जहार गाम् ॥	SV-01-07-092-027c
तया कमलपत्राक्ष्या नियुक्तो द्यौस्तदा नृप ।	SV-01-07-092-028a
ऋषेस्तस्य तपस्वीव्रं न शशाक परीक्षितुम् ॥	SV-01-07-092-028c
हृता गौस्सा तदा तेन प्रयाताऽद्भुतदर्शन ।	SV-01-07-092-029a
अथाश्रमपदं प्राप्तः फलान्यादाय वारुणिः ॥	SV-01-07-092-029c
नापश्यद्गां सवत्सां तां सा हि तस्मिन् वनोत्तमे ।	SV-01-07-092-030a
स तस्मिन् मृगयामास वने तामृषिसत्तमः ।	SV-01-07-092-030c
नाध्यागच्छच्च मृगयन् स्वां गां मुनिरुदारधीः ॥	SV-01-07-092-030e
ज्ञात्वा तथाऽपनीतां तां वसुभिर्दिव्यदर्शनः ।	SV-01-07-092-031a
स तु कोपवशं प्राप्तश् शशाप च वसूंस्तदा ॥	SV-01-07-092-031c
यस्मान्मे वसवो जह्रुर् गां वै दोग्ध्रीं सुवालधिम् ।	SV-01-07-092-032a
तस्मात् सर्वे जनिष्यन्ति वसवो मानुषेष्विति ॥	SV-01-07-092-032c
एवं शशाप भगवान् वसूंस्तान् मुनिसत्तमः ।	SV-01-07-092-033a
वशं क्रोधस्य सम्प्राप्त आपगो भरतर्षभ ॥	SV-01-07-092-033c
शप्त्वा च तान् महाभागस् तपस्येव मनो दधे ।	SV-01-07-092-034a
एवं स शप्तवान् राजन् वसूनष्टौ तपोधनः ॥	SV-01-07-092-034c
हरप्रभावो ब्रह्मर्षिर् देवान् रोषसमन्वितः ॥	SV-01-07-092-035ac
एवं शप्तास्ततस्तेन मुनिना यामुनेन वै ।	SV-01-07-092-036a
अष्टौ समस्ता वसवो निजदोषेण सत्तम ॥	SV-01-07-092-036c
अथाश्रमपदं प्राप्य पुनस्तस्य महात्मनः ।	SV-01-07-092-037a
शप्तास्स्म इति जानन्तस् तमृषिं चाभिचक्रमुः ॥	SV-01-07-092-037c
प्रसादयन्तस्तमृषिं वसवः पार्थिवर्षभ ।	SV-01-07-092-038a
न लेभिरे कृते तस्मात् प्रसादमृषिसत्तमात् ॥	SV-01-07-092-038c
चकार च न तेषां वै प्रसादं भगवानृषिः ।	SV-01-07-092-039a
आपगः पुरुषव्याघ्र! सर्वधर्मविशारदः ॥	SV-01-07-092-039c
उवाच च स धर्मात्मा सप्त राजन् धरादिकान् ।	SV-01-07-092-040a
अनुसंवत्सराच्छापान्मोक्षध्वमिति भारत ॥	SV-01-07-092-040c
अयं तु यत्कृते शप्ता मया यूयं स वत्स्यति ।	SV-01-07-092-041a
द्यौस्तु वै मानुषे लोके दीर्घकालं स्वकर्मणा । 	SV-01-07-092-041c
नानृतं तच्चिकीर्षामि क्रुद्धो यदब्रुवम् ॥	SV-01-07-092-041e
प्रजां ह्यनृतवाक्येन हिंस्यामप्यात्मनस्तदा ।	SV-01-07-092-042a
न प्रजास्यति चाप्येष मानुषेषु महामनाः ॥	SV-01-07-092-042c
भविष्यति च धर्मात्मा सर्वशास्त्रार्थविद्बली ।	SV-01-07-092-043a
पितुश्चायं प्रियं कुर्वन् स्त्रीभोगान् वर्जयिष्यति ॥	SV-01-07-092-043c
एवमुक्त्वा वसून् सर्वान् जगाम भगवानृषिः ।	SV-01-07-092-044a
ततो मामुपजग्मुस्ते समस्ता वसवस्तदा ॥	SV-01-07-092-044c
अयाचन्त च मां राजन् वरं तेभ्यो ददाम्यहम् ।	SV-01-07-092-045a
जातं जातं क्षिपेत्यूचुस् स्वयं गङ्गे! त्वदम्भसि ॥	SV-01-07-092-045c
एवं तेषां वरं सम्यक् शप्तानां राजसत्तम! ।	SV-01-07-092-046a
मोक्षार्थं मानुषाल्लोकाद् यथावत्कृतवत्यहम् ॥	SV-01-07-092-046c
अयं शापादृषेस्तस्य एक एव नृपोत्तम! ।	SV-01-07-092-047a
द्यौ राजन् मानुषे लोके चिरं वत्स्यति भारत! ॥	SV-01-07-092-047c
अयं देवव्रतश्चैव गङ्गादत्तश्च मे सुतः ।	SV-01-07-092-048a
द्विनामा शन्तनोः पुत्रश् शन्तनोरधिको गुणैः ॥	SV-01-07-092-048c
अयं कुमारः पुत्रस्ते विवृद्धः पुनरेष्यति ।	SV-01-07-092-049a
इयं च ते भविष्यामि आह्वानोपगता नृप! ॥	SV-01-07-092-049c
वैशम्पायनः-	SV-01-07-092-050
एतदाख्याय सा देवी तत्रैवान्तरधीयत ।	SV-01-07-092-050a
आदाय च कुमारं तं जगाम च यथेप्सितम् ॥	SV-01-07-092-050c
तस्माद्देवव्रतश्चैव गाङ्गादत्तश्च सोऽभवत् ।	SV-01-07-092-051a
शान्तनुश्चापि शोकार्तो जगाम स्वपुरं ततः ॥	SV-01-07-092-051c
तस्य कीर्तिं च वृत्तिं च महतो नृप सद्गुणान् ।	SV-01-07-092-052a
शन्तनोः कीर्तयिष्यामि सर्वानेव यथातथम् ॥	SV-01-07-092-052c
महाभाग्यस्य नृपतेर् भारतस्य यशस्विनः ।	SV-01-07-092-053a
यस्येतिहास आख्यातो महाभारत इत्युत ॥ ॥	SV-01-07-092-053c
	
	
	
	
	
	
	
अध्यायः 93	
	
	
	
वैशम्पायनः-	SV-01-07-093-001
एवं स शान्तनुर्धीमान् देवराजर्षिसत्कृतः ।	SV-01-07-093-001a
धर्मात्मा सर्वलोकेषु सत्यवागिति विश्रुतः ।	SV-01-07-093-001c
शान्तनोः कीर्तयिष्यामि सर्वानेव गुणानहम् ॥	SV-01-07-093-001e
दमो दानं क्षमा बुद्धिर् ह्रीर्धृतिस्तेज उत्तमम् ।	SV-01-07-093-002a
न्यवसंश्च महासत्वे शान्तनौ भरतर्षभ ॥	SV-01-07-093-002c
अमात्यगुणसम्पन्नः क्षत्रधर्मविशेषवित् ।	SV-01-07-093-003a
आसीद्भरतवंशस्य गोप्ता साधुजनस्य च ॥	SV-01-07-093-003c
कम्बुग्रीवः पृथुव्यंसो मत्तवारणविक्रमः ।	SV-01-07-093-004a
धर्म एव परः कामाद् अर्थाच्चेति व्यवस्थितः ॥	SV-01-07-093-004c
एवमासीन्महासत्वश् शान्तनुर्भरतर्षभ ।	SV-01-07-093-005a
न चास्य सदृशः कश्चित् क्षत्रियो धर्मतोऽभवत् ॥	SV-01-07-093-005c
	
वर्तमानं च सद्धर्मे शस्त्रशास्त्रविदांवर ।	SV-01-07-093-006a
तं महीपा महेष्वासं राजराजमकुर्वत ॥	SV-01-07-093-006c
तेन कीर्तिमता शिष्टाश् शक्रप्रतिमतेजसा ।	SV-01-07-093-007a
यज्ञदानतपश्शीलास् समपद्यन्त पार्थिवाः ॥	SV-01-07-093-007c
शान्तनुप्रमुखैर्गुप्तं राष्ट्राधिपतिभिर्जगत् ।	SV-01-07-093-008a
नियमात् सर्ववर्णानां ब्रह्मोत्तरमवर्तत ॥	SV-01-07-093-008c
ब्रह्म पर्यचरत्क्षत्रं विशः क्षत्रमनुव्रताः ।	SV-01-07-093-009a
ब्रह्मक्षत्रानुलोमांश्च शूद्राः पर्यचरन् विशः ॥	SV-01-07-093-009c
स हास्तिनपुरे रम्ये कुरूणां पुटभेदने ।	SV-01-07-093-010a
वसन् सागरपर्यन्ताम् अन्वशासद्वसुन्धराम् ॥	SV-01-07-093-010c
स देवराजसदृशो धर्मज्ञस् सत्यवागृजुः ।	SV-01-07-093-011a
दानधर्मपरो योगी श्रिया परमया युतः ॥	SV-01-07-093-011c
अरागद्वेषसंयुक्तस् सोमवत् प्रियदर्शनः ।	SV-01-07-093-012a
तेजसा सूर्यसङ्काशो वायुवेगसमो बले ॥	SV-01-07-093-012c
अन्तकप्रतिमः कोपे क्षमया पृथिवीसमः ॥	SV-01-07-093-013ac
वधः पशुवराहाणां तथैव मृगपक्षिणाम् ।	SV-01-07-093-014a
शान्तनौ पृथिवीपाले नावर्तत वृथा तदा ॥	SV-01-07-093-014c
सर्वब्रह्मोत्तरे राज्ये शान्तनुर्विनयात्मवान् ।	SV-01-07-093-015a
समं शशास भूतानि कामरागविवर्जितः ॥	SV-01-07-093-015c
चकोरनेत्रस्ताम्रास्यस् सिंहर्षभगतिर्युवा ।	SV-01-07-093-016a
गुणैरनुपमैर्युक्तस् समस्तैराभिगामिकैः ।	SV-01-07-093-016c
गम्भीरस्सत्वसम्पन्नः पूर्णचन्द्रनिभाननः ॥	SV-01-07-093-016e
देवर्षिपितृयज्ञार्थं बभूवुः पशवो नृणाम् ।	SV-01-07-093-017a
न ह्यधर्मेण केषां चित् प्राणिनामभवद्वधः ॥	SV-01-07-093-017c
असुखानामनाथानां तिर्यग्योनिषु वर्तताम् ।	SV-01-07-093-018a
स एव राजा भूतानां  सर्वेषामभवत् पिता ॥	SV-01-07-093-018c
वीतशोकभयाबाधास् सुखस्वप्ननिबोधनाः ।	SV-01-07-093-019a
श्रिता भारतभर्तारं समपद्यन्त भूमिपाः ॥	SV-01-07-093-019c
तस्मिन् नरवरश्रेष्ठे राजराजेश्वरे सति ।	SV-01-07-093-020a
नृणां वागभवत्सत्यं दानार्थमभवद्धनम् ॥	SV-01-07-093-020c
स समाष्षोडशाष्टौ च चतस्रोऽष्टौ तथाऽपराः ।	SV-01-07-093-021a
रतिमप्राप्तवान् काञ्चित् बभूव वनगोचरः ॥	SV-01-07-093-021c
तथारूपस्तथाचारस् तथावृत्तस्तथाश्रुतः ।	SV-01-07-093-022a
गाङ्गेयस्तस्य पुत्रोऽभूद् आदादेव तथा वसुः ॥	SV-01-07-093-022c
सर्वास्त्रेषु च निष्णातः पार्थिवेष्वितरेषु च ।	SV-01-07-093-023a
महाबलो महासत्वो महावीर्यो महायशाः ॥	SV-01-07-093-023c
स कदाचिन्मृगान् विद्ध्वा वनादनुससार ह ।	SV-01-07-093-024a
भागीरथीमल्पजलां ददर्श सरितां वराम् ॥	SV-01-07-093-024c
तां दृष्ट्वा चिन्तयामास शान्तनुः पुरुषर्षभः ।	SV-01-07-093-025a
स्यन्दते किन्न्वियं नाद्य सरिच्छ्रेष्ठा यथा पुरा ॥	SV-01-07-093-025c
ततो निमित्तमन्विच्छन् ददर्श सुमहामनाः ।	SV-01-07-093-026a
कुमारं रूपसम्पन्नं बृहन्तं प्रियदर्शनम् ॥	SV-01-07-093-026c
दिव्यमस्त्रं विकुर्वाणं यथा देवं पुरन्दरम् ।	SV-01-07-093-027a
कृत्स्नां गङ्गां समावृत्य शरैस्तीक्ष्णैरवस्थितम् ॥	SV-01-07-093-027c
तां शरैरावृतां दृष्ट्वा नदीं गङ्गां समन्ततः ।	SV-01-07-093-028a
विस्मितः प्रेक्षते स स्म कर्म तस्यातिमानुषम् ॥	SV-01-07-093-028c
जातमात्रं पुरा दृष्टं तं पुत्रं शन्तनुस्तदा ।	SV-01-07-093-029a
न ज्ञातवान् महाभागम् अचं पुत्रो ममेति वै ॥	SV-01-07-093-029c
स तु तं पितरं दृष्ट्वा मोहयामास मायया ।	SV-01-07-093-030a
प्रमोह्य च ततः क्षिप्रं तत्रैवान्तरधीयत ॥	SV-01-07-093-030c
तदद्बुतं ततो दृष्ट्वा तत्र राजा स शान्तनुः ।	SV-01-07-093-031a
सङ्कमानस्सुतं गङ्गाम् अब्रवीद्दर्शयेति माम् ॥	SV-01-07-093-031c
दर्शयामास तं गङ्गा बिभ्रती रूपमुत्तमम् ।	SV-01-07-093-032a
गृहीत्वा दक्षिणे पाणौ तं कुमारमलङ्कृतम् ॥	SV-01-07-093-032c
अलङ्कृतामाभरणैर् अरजोवस्त्रवासिनीम् ।	SV-01-07-093-033a
दृष्टपूर्वां सतीं गङ्गाम् अभ्यजानात्स शन्तनुः ॥	SV-01-07-093-033c
गङ्गा-	SV-01-07-093-034
यं पुत्रमष्टमं राजंस् त्वं पुरा मय्यविन्दथाः ।	SV-01-07-093-034a
स तेऽयं पुरुषव्याघ्र वज्रसंहननो युवा ॥	SV-01-07-093-034c
वेदानधिजगे पूर्वं वसिष्ठाच्चरितव्रतः ।	SV-01-07-093-035a
कृतास्त्रः परमेष्वासो देवराजसमो युधि ॥	SV-01-07-093-035c
सुराणां सम्मतो नित्यम् असुराणां च भारत ।	SV-01-07-093-036a
उशना वेद यच्छास्त्रं तदप्यस्मिन् प्रतिष्ठितम् ॥	SV-01-07-093-036c
महेष्वासमिमं राजन् राजधर्मार्थकोविदम् ।	SV-01-07-093-037a
मया दत्तं निजं पुत्रं वीरं वीर गृहं नय ॥	SV-01-07-093-037c
वैशम्पायनः-	SV-01-07-093-038
इत्युक्त्वा सा महाभागा तत्रैवान्तरधीयत ।	SV-01-07-093-038ac
तयैवं समनुज्ञातः पुत्रमादाय शन्तनुः ।	SV-01-07-093-039a
भ्राजमानं यथाऽदित्यम् आययौ स्वपुरं प्रति ।	SV-01-07-093-039c
पौरवेषु ततः पुत्रं यौवराज्येऽभ्यषेचयत् ॥	SV-01-07-093-039e
पौरवस्तु पुरीं गत्वा पुरन्दरपुरोपमाम् ।	SV-01-07-093-040a
सर्वकामसमृद्धार्थं मेने चात्मानमात्मना ॥	SV-01-07-093-040c
पौरवाञ्शन्तनोः पुत्रः पितरं च महायशाः ।	SV-01-07-093-041a
राष्ट्रं च रञ्जयामास वृत्तेन भरतर्षभ ॥	SV-01-07-093-041c
तथावृत्तसमाचारस् तथाधर्मस्तथाश्रुतः ।	SV-01-07-093-042a
पुत्रो देवव्रतो नाम शन्तनोरधिको गुणैः ॥	SV-01-07-093-042c
सर्वास्त्रेष्वभ्यनुज्ञातः पार्थिवेष्वितरेषु च ।	SV-01-07-093-043a
गुणैर्विशिष्टो बहुभिः पुत्रो देवव्रतोऽभवत् ॥ ॥	SV-01-07-093-043c
	
	
	
	
	
	
	
	
	
	
	
	
	
अध्यायः94	
	
	
	
वैशम्पायनः-	SV-01-07-094-001
स तथा सह पुत्रेण रममाणो महीपतिः ।	SV-01-07-094-001a
वर्तयामास वर्षाणि चत्वार्यमितविक्रमः ॥	SV-01-07-094-001c
स कदाचिद्वनं यातो यमुनामभितो नदीम् ।	SV-01-07-094-002a
महीपतिरनिर्देश्यम् अजिघ्रद्गन्धमुत्तमम् ॥	SV-01-07-094-002c
तस्य प्रभवमन्विच्छन् विचचार वनं नृपः ।	SV-01-07-094-003a
स ददर्श तदा कन्यां दाशानां देववर्णिनीम् ॥	SV-01-07-094-003c
तामपृच्छत्ततो राजा कन्यामसितलोचनाम् ।	SV-01-07-094-004a
कस्य त्वमसि का चासि किं च भीरु चिकीर्षसि ॥	SV-01-07-094-004c
साऽब्रवीद्दाशकन्याऽस्मि धर्मार्थं वाहये तरिम् ।	SV-01-07-094-005a
पितुर्नियोगाद्भद्रं ते दाशराज्ञो महात्मनः ॥	SV-01-07-094-005c
ज्ञात्वा च पितरं तस्या वरयामास तां तदा ।	SV-01-07-094-006a
रूपमाधुर्यगन्धैस्तां संयुक्तां देवरूपिणीम् ।	SV-01-07-094-006c
समीक्ष्य राजा दाशेयीं कामयामास शन्तनुः ॥	SV-01-07-094-006e
पर्यपृच्छत्ततस्तस्याः पितरं चात्मकारणात् ।	SV-01-07-094-007a
सम्भ्रमात्प्रत्युवाचेदं दाशराजो महीपतिम् ॥	SV-01-07-094-007c
दाशः-	SV-01-07-094-008
याचमानाय वै देया वराय वरवर्णिनी ।	SV-01-07-094-008a
हृदि कामस्तु मे कश्चित् तं निबोध जनेश्वर! ॥	SV-01-07-094-008c
यदीमां धर्मपत्नीं त्वं मत्तः प्रार्थयसे नृप ।	SV-01-07-094-009a
सत्यवागसि सत्येन समयं प्रतिपद्यसे ॥	SV-01-07-094-009c
ततो दास्यामि राजेन्द्र तव कन्यामिमां नृप ।	SV-01-07-094-010a
न हि मे त्वत्समः कश्चिद् वरो जातु भविष्यति ॥	SV-01-07-094-010c
शन्तनुः-	SV-01-07-094-011
श्रुत्वा तव वरं दाश व्यवसायो भविष्यति ।	SV-01-07-094-011a
दातव्यं चेत् प्रदास्यामि न त्वदेयं कथञ्चन ॥	SV-01-07-094-011c
दाशः-	SV-01-07-094-012
योऽस्यां जायेत च पुमान् स राजा पृथिवीपतिः ।	SV-01-07-094-012a
त्वदूर्ध्वमभिषेक्तव्यो नान्यः कश्चन भारत ॥	SV-01-07-094-012c
वैशम्पायनः-	SV-01-07-094-013
नाकामयत तं दातुं वरं दाशाय शन्तनुः ।	SV-01-07-094-013a
शरीरजमसह्यं तं दीप्यमानमधारयत् ॥	SV-01-07-094-013c
स चिन्तयन्नेव तदा दाशकन्यां महीपतिः ।	SV-01-07-094-014a
प्रत्ययाद्धास्तिनपुरं शोकपहतचेतनः ॥	SV-01-07-094-014c
ततः कदाचिच्छोचन्तं शन्तनुं ध्यानमास्थितम् ।	SV-01-07-094-015a
पुत्रो देवव्रतो ह्येत्य पितरं वाक्यमब्रवीत् ॥	SV-01-07-094-015c
देवव्रतः-	SV-01-07-094-016
सर्वतो भवतः क्षेमं विधेयास्सर्वशत्रवः ।	SV-01-07-094-016a
अकस्माद्राजशार्दूल शोचंस्तु परिदृश्यसे ॥	SV-01-07-094-016c
तत्किमर्थमिहाभीक्ष्णं परिशोचसि दुःखितः ।	SV-01-07-094-017a
कस्मान्न भुङ्क्षे राजंस्त्वं न किञ्चिदपि भाषसे ॥	SV-01-07-094-017c
न चाश्वेन च निर्यासि विवर्णो हरिणः कृशः ।	SV-01-07-094-018a
व्याधिमिच्छामि ते ज्ञातुं प्रतिकुर्यां हि तत्र वै ॥	SV-01-07-094-018c
वैशम्पायनः-	SV-01-07-094-019
स तं काममवाच्यं वै दाशकन्यां प्रतीदृशम् ।	SV-01-07-094-019a
विवृतं नाशकत्तस्मै पिता पुत्राय शंसितुम् ॥	SV-01-07-094-019c
एवमुक्तस्तु पुत्रेण शन्तनुः प्रत्यभाषत ॥	SV-01-07-094-020ac
शन्तनुः-	SV-01-07-094-021
असंशयं महाप्राज्ञा यथैवात्थ तथैव तत् ।	SV-01-07-094-021a
अपत्यं नस्त्वमेवैकः कुले महति भारत ॥	SV-01-07-094-021c
अनित्यता च मर्त्यानाम् अतश्शोचामि पुत्रक ।	SV-01-07-094-022a
कथञ्चित्त्वयि गाङ्गेय! विपन्ने नास्ति नः कुले ।	SV-01-07-094-022c
असंशयं त्वमेवैकश् शतैरपि वरस्सुतः ॥	SV-01-07-094-022e
न चाप्यहं वृथा भूयो दारान् कर्तुमिहोत्सहे ।	SV-01-07-094-023a
सन्तानस्याविनाशं तु कामये भद्रमस्तु ते ॥	SV-01-07-094-023c
अपुत्रतैकपुत्रत्वम् इत्याहुर्धर्मवादिनः ॥	SV-01-07-094-024ac
चक्षुरेकं च पुत्रश्च अस्ति नास्ति च भारत ।	SV-01-07-094-025a
चक्षुर्नाशे तनोर्नाशः पुत्रनाशे कुलक्षयः ॥	SV-01-07-094-025c
अग्निहोत्रं त्रयी विद्या यज्ञाश्च सहदक्षिणाः ।	SV-01-07-094-026a
सर्वाण्येतान्यपत्यस्य कलां नार्हन्ति षोडशीम् ॥	SV-01-07-094-026c
एवमेव मनुष्येषु स्याच्च सर्वं प्रजास्विति ।	SV-01-07-094-027a
यदपत्यं महाप्राज्ञ! तत्र मे नास्ति संशयः ॥	SV-01-07-094-027c
अपत्येनानृणो लोके पितॄणां नास्ति संशयः ।	SV-01-07-094-028a
एषा त्रयी पुराणानाम् उत्तमानां च शाश्वती ॥	SV-01-07-094-028c
अपत्यं कर्म विद्या च त्रीणि ज्योतींषि भारत! ॥	SV-01-07-094-028e
यदिदं कारणं तात सर्वमाख्यातमञ्जसा ॥	SV-01-07-094-029ac
त्वं च शूरस्सदाऽमर्षी शस्त्रनित्यश्च भारत ।	SV-01-07-094-030a
नान्यत्र शस्त्रात्तस्मात्ते निधनं विद्यतेऽनघ ॥	SV-01-07-094-030c
सोऽस्मि संशयमापन्नस् त्वयि शान्ते कथं भवेत् ।	SV-01-07-094-031a
एतन्मे कारणं तात दुःखमूलमशेषतः ॥	SV-01-07-094-031c
वैशम्पायनः-	SV-01-07-094-032
स तस्य पितुराज्ञाय मतं समनुचिन्त्य च ।	SV-01-07-094-032a
देवव्रतो महाबुद्धिः प्रयाणमनुचिन्तयन् ॥	SV-01-07-094-032c
अपत्यफलसंयुक्तम् एतच्छ्रुत्वा पितुर्वचः ।	SV-01-07-094-033a
सूतं भूयोऽपि सन्तप्त आह्वयामास वै पितुः ॥	SV-01-07-094-033c
सूतस्तु कुरुमुख्यस्य उपयातस्तदाज्ञया ।	SV-01-07-094-034a
तमुवाच महाप्राज्ञो भीष्मो वै सारथिं पितुः ॥	SV-01-07-094-034c
भीष्मः-	SV-01-07-094-035
त्वं सारथे पितुर्मह्यं सखाऽसि रथयुग्यतः ।	SV-01-07-094-035a
अपि जानासि यदि वै कस्यां भावो नृपस्य तु ।	SV-01-07-094-035c
यथा वक्ष्यसि मे पृष्टः करिष्ये न तदन्यथा ॥	SV-01-07-094-035e
सूतः-	SV-01-07-094-036
दाशकन्या नरश्रेष्ठ तत्र भावः पितुर्गतः ।	SV-01-07-094-036a
वृतस्स नरदेवेन तदा वचनमब्रवीत् ॥	SV-01-07-094-036c
योऽस्यां पुमान् भवेद्गर्भस् स राजा त्वदनन्तरम् ।	SV-01-07-094-037a
नाकामयत तं दातुं पिता तव वरं तदा ॥	SV-01-07-094-037c
स चापि निश्चयस्तस्य न च दद्यांमतोऽन्यथा ।	SV-01-07-094-038a
एवं ते कथितं वीर कुरुष्व यदनन्तरम् ॥	SV-01-07-094-038c
वैशम्पायनः-	SV-01-07-094-039
ततस्स पितुराज्ञाय मतं सम्यगवेक्ष्य च ।	SV-01-07-094-039a
ज्ञात्वा विमनसं पुत्रः प्रययौ यमुनां प्रति ॥	SV-01-07-094-039c
क्षत्रियैस्सह धर्मात्मा पुराणैर्धर्मचारिभिः ।	SV-01-07-094-040a
उच्चैश्श्रवसमागम्य कन्यां वव्रे यशस्विनीम् ॥	SV-01-07-094-040c
तं दाशः प्रतिजग्राह विधिवत् प्रतिपूज्य च ।	SV-01-07-094-041a
अब्रवीच्चैनमागम्य राजसंसदि भारत ॥	SV-01-07-094-041c
राज्यशुल्का प्रदातव्या कन्येयं याचतां वर ।	SV-01-07-094-042a
अपत्यं यद्भवेत्तस्यास् स राजा ऽस्तु पितुः परम् ॥	SV-01-07-094-042c
त्वमेवात्र महाबाहो शन्तनोर्वंशवर्धनः ।	SV-01-07-094-043a
पुत्रश्शस्त्रभृतां श्रेष्ठः किं नु वक्ष्यामि ते वचः ॥	SV-01-07-094-043c
कुमारिकाणां शुल्केन किञ्चिद्वक्ष्यामि भारत ।	SV-01-07-094-044a
को हि सम्बन्धकं श्लाघ्यम् ईप्सितं यौनमीदृशम् ॥	SV-01-07-094-044c
अतिक्रामन्न तप्येत साक्षादपि शतक्रतुः ॥	SV-01-07-094-045ac
अपत्यं हीदमार्यस्य यो युष्माकं समो गुणैः ।	SV-01-07-094-046a
यस्य सत्यवती शुक्रात् प्रादुर्भूता यशस्विनी ॥	SV-01-07-094-046c
तपनेन पिता तत्र बहुशः परिकीर्तितः ।	SV-01-07-094-047a
अर्हतीर्यं सत्यवती पितरं तेऽब्रवीत्तथा ॥	SV-01-07-094-047c
अर्थितश्चापि राजर्षिः प्रत्याख्यातस्तदा मया ।	SV-01-07-094-048a
स चाप्यासीत् सत्यवत्या भृशमर्थी महायशाः ॥	SV-01-07-094-048c
कन्यापितृत्वात् किञ्चित्तु वक्ष्यामि भरतर्षभ ।	SV-01-07-094-049a
बलवत्सपत्नतामत्र दोषं पश्यामि केवलम् ।	SV-01-07-094-049c
भूयांसं त्वयि पश्यामि तद्दोषमपराजित ॥	SV-01-07-094-049e
यस्य हि त्वं सपत्नस्स्या गन्धर्वस्यासुरस्य वा ।	SV-01-07-094-050a
न स जातु सुखं विन्देत् वयि क्रुद्धे परन्तप ॥	SV-01-07-094-050c
एतावानत्र दोषोऽस्ति नान्यः कश्चन पार्थिव ।	SV-01-07-094-051a
एतज्जानीहि भद्रं ते दानादाने परन्तप ॥	SV-01-07-094-051c
वैशम्पायनः-	SV-01-07-094-052
तदैवमुक्तो गाङ्गेयस् तद्युक्तं प्रत्यभाषत ।	SV-01-07-094-052a
शृण्वतां भूमिपालानां पितुरर्थाय धर्मवित् ॥	SV-01-07-094-052c
देवव्रतः-	SV-01-07-094-053
इदं वचनमाधत्स्व नास्ति वक्ताऽस्य मत्समः ।	SV-01-07-094-053a
अन्यो जातो न जनिता न च कश्चन सम्प्रति ॥	SV-01-07-094-053c
एवमेतत्करिष्यामि यथा त्वमिह भाषसे ।	SV-01-07-094-054a
योऽस्यां जनिष्यते पुत्रस् स नो राजा भविष्यति ॥	SV-01-07-094-054c
वैशम्पायनः-	SV-01-07-094-055
इत्युक्तः पुनरेव स्म तं दाशः प्रत्यभाषत ।	SV-01-07-094-055a
दाशः-	SV-01-07-094-055
चिकीर्षुर्दुष्करं कर्म राज्यार्थे भरतर्षभ ॥	SV-01-07-094-055c
त्वमेवात्र महाबाहो शान्तनुर्नाम नाथवान् ।	SV-01-07-094-056a
ईश्वरः कारणं च त्वं प्रभुर्दानाय चानघ ॥	SV-01-07-094-056c
इदं च वचनं मह्यं कार्यं वै श्रृणु भारत ।	SV-01-07-094-057a
कुमारिकाणां शुल्केन वक्ष्याम्यहमरिन्दम ॥	SV-01-07-094-057c
यत् त्वया सत्यमर्थं हि सत्यशील महाबल ।	SV-01-07-094-058a
राज्ञां मध्ये प्रतिज्ञातम् अनुरूपं तथैव तत् ॥	SV-01-07-094-058c
अत एव महाबाहो संशयो नात्र विद्यते ॥	SV-01-07-094-059ac
नास्तिकस्यान्यथाभावास् त्वत्तो रिपुनिबर्हण ।	SV-01-07-094-060a
विद्यते पुरुषव्याघ्र त्वयि सत्यं महाव्रत ।	SV-01-07-094-060c
अपत्यं यद्भवेत्तुभ्यं तत्र नस्संशयो महान् ॥	SV-01-07-094-060e
	SV-01-07-094-61
तस्य तन्मतमाज्ञाय सर्वशस्त्रभृतां वरः ।	SV-01-07-094-061a
प्रतिज्ञां प्रत्यभिजानात् पितुः प्रियचिकीर्षया ॥	SV-01-07-094-061c
देवव्रतः-	SV-01-07-094-062
उच्चैश्श्रवस्समाधत्स्व प्रतिज्ञां जनसंसदि ॥	SV-01-07-094-062ac
ऋषयो वाऽथ वा देवा भूतान्यन्तर्हितानि च ।	SV-01-07-094-063a
यानि यानीह शृण्वन्तु नास्ति वक्ता हि मत्समः ॥	SV-01-07-094-063c
इदं वचनमादत्स्व सत्येन मम जल्पतः ।	SV-01-07-094-064a
शृण्वतां भूमिपालानां यद्ब्रवीमि पितुः कृते ॥	SV-01-07-094-064c
राज्यं तावत् पूर्वमेव मया त्यक्तं महाबल ।	SV-01-07-094-065a
अपत्यहेतोरपि च करिम्येष विनिश्चयम् ॥	SV-01-07-094-065c
अद्यप्रभृति मे दाश ब्रह्मचर्यं भविष्यति ।	SV-01-07-094-066a
अपुत्रस्यापि मे लोका भवितारो यथेप्सिताः ।	SV-01-07-094-066c
न हि जन्मप्रभृत्युक्तं मया किञ्चिदिहानृतम् ॥	SV-01-07-094-066e
यावत्प्राणा ध्रियन्ते वै मम देहं समाश्रिताः ।	SV-01-07-094-067a
तावन्न जनयिष्यामि पित्रे कन्यां प्रयच्छ मे ॥	SV-01-07-094-067c
परित्यजाम्यहं राज्यं मैथुनं चापि सर्वशः ।	SV-01-07-094-068a
ऊर्ध्वरेता भविष्यामि दाश सत्यं ब्रवीमि ते ॥	SV-01-07-094-068c
वैशम्पायनः-	SV-01-07-094-069
तस्य तद्वचनं श्रुत्वा सम्प्रहृष्टतनूरुहः ।	SV-01-07-094-069a
ददामीत्येव तं दाशः कुमारं प्रत्यभाषत ॥	SV-01-07-094-069c
ततोन्तरिक्षेऽप्सरसो देवास्सर्षिगणास्तदा ।	SV-01-07-094-070a
तद्दृष्टा दुष्करं कर्म प्रशशंसुश्च पार्थिवाः ॥	SV-01-07-094-070c
प्रत्यवर्षन्त कुसुमैर् भीष्मोऽयमिति चाब्रुवन् ॥	SV-01-07-094-071ac
ततोऽस्य पितुरर्थाय तामुवाच यशस्विनीम् ।	SV-01-07-094-072a
अधिरोह रथं मातर् गच्छावस्स्वगृहानिति ॥	SV-01-07-094-072c
एवमुक्त्वा तु भीष्मस्तां रथमारोप्य भामिनीं ।	SV-01-07-094-073a
आगम्य हास्तिनपुरं शन्तनोस्सन्न्यवेदयत् ॥	SV-01-07-094-073c
तस्य तद्दुष्करं कर्म प्रशशंसुर्नाराधिपाः ।	SV-01-07-094-074a
समेताश्च पृथक्चैव भीष्मोऽयमिति चाब्रुवन् ॥	SV-01-07-094-074c
तच्छ्रुत्वा दुष्करं कर्म कृतं भीष्मेण शन्तनुः ।	SV-01-07-094-075a
बभूव दुःखितो राजा चिररात्राय भारत ॥	SV-01-07-094-075c
स तेन कर्मणा सूनोः प्रीतस्तस्मै वरं ददौ ।	SV-01-07-094-076a
नाकाममरणं तात! भविष्यति तवेति ह ॥	SV-01-07-094-076c
न ते प्रभविता मृत्युः यावदिच्छसि जीवितुम् ।	SV-01-07-094-077a
स्वेन कामेन मर्त्योऽसि नाकामस्त्वं कथञ्चन ॥	SV-01-07-094-077c
	
	
	
	
	
	
	
अध्यायः 95	
	
	
वैशम्पायनः-	SV-01-07-095-001
चेदिराजसुतां ज्ञात्वा दाशराजेन वर्धिताम् ।	SV-01-07-095-001a
विवाहं कारयामास शास्त्रदृष्टेन कर्मणा ॥	SV-01-07-095-001c
तदा विवाहे निर्वृत्ते स राजा शन्तनुर्नृपः ।	SV-01-07-095-002a
तां कन्यां रूपसम्पन्नां स्वगृहे सन्न्यवेशयत् ॥	SV-01-07-095-002c
ततश्शान्तनवो धीमान् सत्यवत्यामजायत ।	SV-01-07-095-003a
पुत्रश्चित्राङ्गदो नाम बलवीर्यसमन्वितः ॥	SV-01-07-095-003c
तथाऽपरं महेष्वासं सत्यवत्यां पुनस्सुतम् ।	SV-01-07-095-004a
विचित्रवीर्यं धर्मात्मा जनयामास वीर्यवान् ॥	SV-01-07-095-004c
अप्राप्तवति तस्मिंश्च यौवनं भरतर्षभ ।	SV-01-07-095-005a
स राजा शान्तनुर्वीरः कालधर्ममुपेयिवान् ॥	SV-01-07-095-005c
स्वर्याते शन्तनौ भीष्मश् चित्राङ्गदमरिन्दमम् ।	SV-01-07-095-006a
स्थापयामास वै राज्ये सत्यवत्या मते स्थितः ॥	SV-01-07-095-006c
स तु चित्राङ्गदो धीमान् सर्वांश्चिक्षेप पार्थिवान् ।	SV-01-07-095-007a
मानुषं न हि मेने स कञ्चित् सममिवात्मनः ॥	SV-01-07-095-007c
तं क्षिपन्तं सुरांश्चैव मनुष्यानसुरांस्तथा ।	SV-01-07-095-008a
गन्धर्वराजो बलवांस् तुल्यनामाभ्ययात्तदा ॥	SV-01-07-095-008c
गन्धर्वः-	SV-01-07-095-009
त्वं वै सदृशनामासि युद्धं देहि नृपात्मज! ।	SV-01-07-095-009a
नाम चान्यत् प्रगृह्णीष्व यदि युद्धं न दास्यसि ॥	SV-01-07-095-009c
त्वयाऽहं युद्धमिच्छामि त्वत्सकाशात्तु नामतः ।	SV-01-07-095-010a
आगतोऽस्मि वृथा भाष्यो न गच्छेन्नामतो मया ॥	SV-01-07-095-010c
वैशम्पायनः-	SV-01-07-095-011
इत्युक्त्वा गर्जमानौ तौ हिरण्वत्तीरसङ्गतौ ।	SV-01-07-095-011a
तेनास्य युद्धं सुमहद् कुरुक्षेत्रे बभूव ह ।	SV-01-07-095-011c
नद्या कूले हिरण्वत्यास् समास्तिस्त्रोऽभवद्रणम् ॥	SV-01-07-095-011e
तयोर्बलवतोस्तत्र गन्धर्वकुरुमुख्ययोः ।	SV-01-07-095-012a
तस्मिन् विमर्दे तुमुले शस्त्रवृष्टिसमाकुले ॥	SV-01-07-095-012c
मायाधिकोऽवधीद्वीरं गन्धर्वः कुरुसत्तमम् ।	SV-01-07-095-013a
चित्राङ्गदं कुरुश्रेष्ठं विचित्रशरकार्मुकम् ॥	SV-01-07-095-013c
चित्राङ्गदो विनिर्जित्य दिवमाचक्रमे पुनः ॥	SV-01-07-095-014ac
तस्मिंस्तु नृपशार्दूले निहते भूरिवर्चसि ।	SV-01-07-095-015a
भीष्मश्शान्तनवो धीमान् प्रेतकार्याण्यकारयत् ॥	SV-01-07-095-015c
विचित्रवीर्यं च तदा बालमप्राप्तयौवनम् ।	SV-01-07-095-016a
कुरुराज्ये महाबाहुर् अभ्यषिञ्चदनन्तरम् ॥	SV-01-07-095-016c
विचित्रवीर्यस्तु तदा भीष्मस्य वचने स्थितः ।	SV-01-07-095-017a
अन्वशासन्महाराज पितृपैतामहं पदम् ॥	SV-01-07-095-017c
स धर्मशास्त्रकुशलं भीष्मं शान्तनवं नृपम् ।	SV-01-07-095-018a
पूजयामास धर्मेण स चैनं प्रत्यपालयत् ॥ ॥	SV-01-07-095-018c
	
	
	
	
	
	
	
	
	
	
अध्यायः 96	
	
	
	
वैशम्पायनः-	SV-01-07-096-001
हते चित्राङ्गदे भीष्मो बाले भ्रातरि चानघे ।	SV-01-07-096-001a
पालयामास तद्राज्यं सत्यवत्या मते स्थितः ॥	SV-01-07-096-001c
तथा विचित्रवीर्यं तु वर्तमानं सुखेऽतुले ।	SV-01-07-096-002a
सम्प्राप्तयौवनं पश्यन् भ्रातरं धीमतां वरम् ।	SV-01-07-096-002c
भीष्मो विचित्रवीर्यस्य विवाहायोपचक्रमे ॥	SV-01-07-096-002e
ततः काशीपतेर्भीष्मः कन्यास्तिस्रोऽप्सरस्समाः ।	SV-01-07-096-003a
शुश्राव सहिता राजंस् तिष्ठन्तीर्वै स्वयंवरे ॥	SV-01-07-096-003c
ततस्स रथिनां श्रेष्ठो रथेनैकेन धर्मतः।	SV-01-07-096-004a
जगामानुमते मातुः पुरीं वाराणसीं प्रति ॥	SV-01-07-096-004c
तत्र राज्ञस्समुदितान् सर्वतस्समुपागतान् ।	SV-01-07-096-005a
ददर्श कन्यास्ताश्वैव भीष्मश्शन्तनुनन्दनः ॥	SV-01-07-096-005c
तासां कामेन सम्मत्तास् सहिताः काशिकोसलाः ।	SV-01-07-096-006a
वङ्गाः पुण्ड्राः कलिङ्गाश्च ते जग्मुस्तां पुरीं प्रति ॥	SV-01-07-096-006c
कीर्त्यमानेषु राज्ञां तु नामधेयेषु भारत ।	SV-01-07-096-007a
एकाकिनं तदा भीष्मं वृद्धं शन्तनुनन्दनम् ॥	SV-01-07-096-007c
सोद्वेगा इव तं दृष्ट्वा कन्याः परमशोभनाः ।	SV-01-07-096-008a
अपाक्रामन्त तास्सर्वा वृद्ध इत्येव चिन्तया ॥	SV-01-07-096-008c
वृद्धः परमधर्मात्मा वलीपलितधारितः ।	SV-01-07-096-009a
किं कारणमिहायातो निर्लज्जो भरतर्षभः ॥	SV-01-07-096-009c
मिथ्याप्रतिज्ञो लोकेषु किं वदिष्यति भारतम् ।	SV-01-07-096-010a
ब्रह्मचारीति भीष्मो हि वृथैव प्रथितो भुवि ॥	SV-01-07-096-010c
इत्येवं प्रब्रुवन्तस्ते हसन्ति स्म नृपाधमाः ।	SV-01-07-096-011a
क्षत्रियाणां वचश्श्रुत्वा भीष्मश्चुक्रोध भारत ॥	SV-01-07-096-011c
भीष्मस्तदा स्वयं राजा वरयामास ताः प्रभुः ॥	SV-01-07-096-012ac
उवाच च महीपालान् राजञ्जलदनिस्वनः ।	SV-01-07-096-013a
रथमारोप्य तत्कन्या भीष्मो भीमपराक्रमः ॥	SV-01-07-096-013c
भीष्मः-	SV-01-07-096-014
आहूय दानं कन्यानां गुणवद्भ्यस्स्मृतं बुधैः ।	SV-01-07-096-014a
अलङ्कृत्य यथाशक्ति प्रदाय च धनान्युत ॥	SV-01-07-096-014c
प्रयच्छन्त्यपरे कन्यां मिथुनेन गवामपि ।	SV-01-07-096-015a
वित्तेन कथितेनान्ये बलेनान्येऽनुमान्य च ॥	SV-01-07-096-015c
प्रमत्तामुपयन्त्यन्ये स्वयं गृह्णन्ति चापरे ।	SV-01-07-096-016a
अष्टमं तु मिथोवृत्त विवाहं कविभिस्स्मृतम् ॥	SV-01-07-096-016c
स्वयंवरं तु राजन्याः प्रशंसन्त्युपयान्ति च ।	SV-01-07-096-017a
सम्प्रमथ्य हृतामाहुर् ज्यायसीं धर्मचारिणिः ॥	SV-01-07-096-017c
ता इमाः पृथिवीपाला जिहीर्षामि प्रसह्य वः ।	SV-01-07-096-018a
ते यतध्वं यथाकामं विजयायेतराय वा ।	SV-01-07-096-018c
स्थितोऽहं पृथिवीपाला युद्धाय कृतनिश्चयः ॥	SV-01-07-096-018e
वैशम्पायनः-	SV-01-07-096-019
एवमुक्त्वा नरश्रेष्ठान् काशिराजं च वीर्यवान् ।	SV-01-07-096-019a
सर्वाः कन्यास्स कौरव्यो रथमारोपयत् स्वकम् ॥	SV-01-07-096-019c
आमन्त्र्य प्रययौ क्षिप्रं भीष्मो वै जनमेजय ॥	SV-01-07-096-020ac
ततस्ते पार्थिवास्सर्वे समुत्पेतुरमर्षिताः ।	SV-01-07-096-021a
संस्पृशन्तश्शनैर्बाहून् सन्दश्य दशनच्छदान् ॥	SV-01-07-096-021c
तेषामाभरणान्याशु कवचानि महान्ति च ।	SV-01-07-096-022a
आमुञ्चतां च वर्माणि सम्भ्रमस्समपद्यत ॥	SV-01-07-096-022c
ताराणामिव सम्पातो बभूव जनमेजय ।	SV-01-07-096-023a
भूषणानां च हैमानां कवचानां च सर्वशः ॥	SV-01-07-096-023c
वर्मभिर्भूषणैर्मुख्यैः प्रचार्यभिसमन्ततः ।	SV-01-07-096-024a
सक्रोधामर्षजिह्वास्याः कर्षन्तो दशनांस्तदा ॥	SV-01-07-096-024c
सूतोपक्लृप्तान् सुदृढान् सदश्वैरभिचोदितान् ।	SV-01-07-096-025a
रथानास्थाय ते वीरास् सर्वोपकरणान्विताः ।	SV-01-07-096-025c
प्रयान्तमेकं कौरव्यम् अनुसस्रुरुदायुधाः ॥	SV-01-07-096-025e
ततस्समभवद्युद्धं तेषां तस्य च भारत ।	SV-01-07-096-026a
एकस्य च बहूनां च तुमुलं रोमहर्षणम् ॥	SV-01-07-096-026c
ते त्विषून् दशसाहस्रांस् तस्मै युगपदक्षिपन् ।	SV-01-07-096-027a
अप्राप्तान् सोऽच्छिनत् सर्वांस् तदद्भुतमिवाभवत् ॥	SV-01-07-096-027c
ततस्ते पार्थिवास्सर्वे सर्वतः परिवारयन् ।	SV-01-07-096-028a
महता शरवर्षेण वर्षेणेवाम्बुदा गिरिम् ॥	SV-01-07-096-028c
तत्तु बाणमयं वर्षं स तेषामावृणोच्छरैः ।	SV-01-07-096-029a
तांश्च सर्वान् महीपालान् पर्यविध्यत् त्रिभिस्त्रिभिः ॥	SV-01-07-096-029c
तस्यातिपुरुषं कर्म लाघवं रथचारिणम् ।	SV-01-07-096-030a
रक्षणं चात्मनस्सङ्ख्ये शत्रवोह्यभ्यपूजयन् ॥	SV-01-07-096-030c
अक्षतः क्षपयित्वाऽन्यान् असङ्ख्येयपराक्रमः ।	SV-01-07-096-031a
आनिनाय स काश्यस्य सुतास्सागरगासुतः ॥	SV-01-07-096-031c
तान्निहत्य रणे सर्वान् सर्वशस्त्रविदां वरः ।	SV-01-07-096-032a
कन्याभिस्सहितो यातो भारतो भारतान् प्रति ॥	SV-01-07-096-032c
ततस्तं पृष्ठतो राजा साल्वानामीश्वरः प्रभुः ।	SV-01-07-096-033a
अभ्याहनदमेयात्मा भीष्मं शान्तनवं रणे ॥	SV-01-07-096-033c
कुञ्जरं जघने निघ्नन् दन्ताभ्यामपरो यथा ॥	SV-01-07-096-034ac
वाशिता समये मत्तो यूथपो बलिनां वरः ।	SV-01-07-096-035a
स्त्रीकाम तिष्ठ तिष्ठेति साल्वश्चाह स पार्थिवः ।	SV-01-07-096-035c
साल्वेनैव अमहाबाहुर् भीष्मः परमकोपनः ॥	SV-01-07-096-035e
ततस्स पुरुषव्याघ्रो भीष्मः परबलार्दनः ।	SV-01-07-096-036a
साल्वराजं सुसंक्रुद्धो न्यवर्तत परन्तपः ॥	SV-01-07-096-036c
क्रोधेन चापि ज्वलितो विधूम इव पावकः ।	SV-01-07-096-037a
दहन् यथा कृष्णगतिः कक्षं वातेरितः प्रभुः ॥	SV-01-07-096-037c
क्षत्रधर्मं समास्थाय अभीतो राजसत्तमः ।	SV-01-07-096-038a
निवर्तयामास रथं भीष्मः प्रहरतां वरः ॥	SV-01-07-096-038c
निवर्तमानं तं दृष्ट्वा राजानः सर्व एव ते ।	SV-01-07-096-039a
प्रेक्षकास्समपद्यन्त भीष्मसाल्वसमागमे ॥	SV-01-07-096-039c
तौ गजाविव निष्टन्तौ बलिनौ वाशितान्तरे ।	SV-01-07-096-040a
अन्योन्यमभ्यवर्तेतां गोष्ठेष्विव महर्षभौ ॥	SV-01-07-096-040c
ततः क्रुद्धं शान्तनवो शरैः शतसहस्रशः ।	SV-01-07-096-041a
साल्वेशावरं स राजानं हतः क्रुद्धोऽभ्यचोदयत् ॥	SV-01-07-096-041c
संस्पृशंश्च धनुश्श्रेष्ठं सज्यं कृत्वा नरर्षभः ।	SV-01-07-096-042a
समवस्थाय दुर्धर्षस् सशरस्सशरासनः ॥	SV-01-07-096-042c
अभ्यद्रवत् साल्वपतिं युद्धाय कुरुपुङ्गवः ॥	SV-01-07-096-043ac
कवची बद्धनिस्त्रिंशस् तलबन्धः प्रतापवान् ।	SV-01-07-096-044a
तिष्ठ तिष्ठेति राजानं साल्वं शान्तनवोदब्रवीत् ।	SV-01-07-096-044c
कन्यार्थं वै ततस्साल्वं प्रावर्तत महाबलः ॥	SV-01-07-096-044e
ततस्तु युद्धमभवत् तदा राजन् स्वयंवरे ।	SV-01-07-096-045a
भीष्मस्य चैव राजर्षेस् साल्वस्य च तथैव च ॥	SV-01-07-096-045c
ततो भीष्मं शान्तनवं शरैश्चावारयत् प्रभुः ।	SV-01-07-096-046a
साल्वराजो नरश्रेष्ट बह्वशोभत भारत ॥	SV-01-07-096-046c
विव्याथ च तथा भीष्मं वामपार्श्वे स्तनान्तरे ।	SV-01-07-096-047a
त्वरमाणस्तदा काले क्षत्रियर्षभसत्तमः ॥	SV-01-07-096-047c
दृष्ट्वा तु भीष्मं व्रणिनं राज्ञा साल्वेन ते नृपाः ।	SV-01-07-096-048a
विस्मितास्समपद्यन्त साधु साध्विति चाब्रुवन् ॥	SV-01-07-096-048c
लाघवं तस्य ते दृष्ट्वा पृथिव्यां सर्वपार्थिवाः ।	SV-01-07-096-049a
साल्वं सम्पूजयामासुर् वाग्मिर्नृपतिसत्तमाः ॥	SV-01-07-096-049c
क्षत्रियाणां तु ताश्श्रुत्वा वाचः परपुरञ्जयः ।	SV-01-07-096-050a
क्रुद्धश्शान्तनवस्साल्वं तिष्ठ तिष्ठेति चाब्रवीत् ॥	SV-01-07-096-050c
सारथिं चाब्रवीद्भिष्मो याहि यत्रैष पार्थिवः ।	SV-01-07-096-051a
यावदेनं निहन्म्यद्य भुजङ्गमिव पक्षिराट् ॥	SV-01-07-096-051c
तदस्त्रं वारुणं सम्यग् योजयामास पार्थिवः ।	SV-01-07-096-052a
तेनाश्वांश्चतुरोऽमृद्गात् साल्वराजस्य पार्थिवः ॥	SV-01-07-096-052c
अस्त्रैरस्त्राणि संवार्य भीष्मस्तस्य परन्तपः ।	SV-01-07-096-053a
ततो नृपतिशार्दूलो न्यहनत्तस्य सारथिम् ॥	SV-01-07-096-053c
अस्त्रेण चास्य साल्वस्य न्यहनत्तुरगोत्तमान् ॥	SV-01-07-096-054ac
साल्वस्तु विरथो राजन् हताश्वो हतसारथिः ।	SV-01-07-096-055a
निक्षिप्य च धनुश्श्रीमान् भूमौ तिष्ठदवाङ्मुखः ॥	SV-01-07-096-055c
कन्याहेतोर्नरश्रेष्ठो भीष्मश्शान्तनवस्तदा ।	SV-01-07-096-056a
विसर्जयामास नृपं जीवन्तं तं नराधिपः ॥	SV-01-07-096-056c
ततो विजित्य ताः कन्यास् तिस्रो रूपगुणान्विताः ।	SV-01-07-096-057a
प्रययौ हस्तिनपुरं भीष्मश्शान्तनवस्तदा ।	SV-01-07-096-057c
कुरुक्षेत्रं पुण्यतमं यत्र राजा स कौरवः ॥	SV-01-07-096-057e
साल्वोऽपि राजा स्वं राष्ट्रं सम्प्राप्तो न चिरादिव ॥	SV-01-07-096-058ac
राजनस्तत्र ये चासन् स्यंवरदिदृक्षवः ।	SV-01-07-096-059a
तेऽपि स्वान्येव राष्ट्राणि हतशेषाः प्रचक्रमुः ॥	SV-01-07-096-059c
ते वनानि च रम्याणि शैलांश्च सरितस्तथा ।	SV-01-07-096-060a
अतिक्रम्य च राजानस् स्वं स्वं राज्यं प्रचक्रमुः ॥	SV-01-07-096-060c
भीष्मस्स्वयंवरे कन्या विजित्य कुरुसत्तमः ।	SV-01-07-096-061a
वनानि सरितश्चैव शैलांश्च विनिधद्गुमान् ॥	SV-01-07-096-061c
अक्षतः क्षपयित्वाऽरींस् तानसङ्ख्येयविक्रमः ।	SV-01-07-096-062a
सोऽचिरेणैव कालेन अतिक्रम्य नराधिपः ।	SV-01-07-096-062c
आनयामास काश्यस्य सुतास्सागरगासुतः ॥	SV-01-07-096-062e
तास्नुषा इव धर्मात्मा भगिनीरनुजा इव ।	SV-01-07-096-063a
यथावहुहितॄश्चैव प्रगृह्य प्रययौ कुरून् ॥	SV-01-07-096-063c
स तु धर्मेण धर्मज्ञः कर्म कृत्वाऽतिमानुषम् ।	SV-01-07-096-064a
तास्सर्वा गुणसम्पन्ना भ्राता भ्रात्रे यवीयसे ॥	SV-01-07-096-064c
भीष्मो विचित्रवीर्याय विक्रम्य मुदितो ददौ ॥	SV-01-07-096-065ac
स तु धर्मेण धर्मज्ञो विधिदृष्टेन कर्मणा ।	SV-01-07-096-066a
भ्रातुर्विचित्रवीर्यस्य विवाहमुपचक्रमे ॥	SV-01-07-096-066c
सत्यवत्यास्समीपेऽथ कृत्वा नियममात्मवान् ।	SV-01-07-096-067a
विवाहं कारयिष्यन्तं भीष्मं काशिपतेस्सुता ।	SV-01-07-096-067c
ज्येष्ठा तासामिदं वाक्यम् अब्रवीज्जनसंसदि ॥	SV-01-07-096-067e
अम्बा-	SV-01-07-096-068
मया साल्वपतिः पूर्वं मनसा हि वृतः पतिः ।	SV-01-07-096-068a
तेन चास्मि वृता राजंस् तथाकामश्च मे पतिः ॥	SV-01-07-096-068c
मया वरयितव्योऽभूत् साल्वस्तस्मिन् स्वयंवरे ।	SV-01-07-096-069a
एतद्विज्ञाय धर्मज्ञ धर्मतस्त्वं समाचर ॥	SV-01-07-096-069c
वैशम्पायनः-	SV-01-07-096-070
एवमुक्तस्ततो भीष्मः कन्यया विप्रसंसदि ।	SV-01-07-096-070a
चिन्तामभ्यगमद्वीरो युक्तां तस्यैव कर्मणः ॥	SV-01-07-096-070c
अन्यसक्ता त्वियं कन्या ज्येष्ठा क्षत्रे मया जिता ॥	SV-01-07-096-071ac
वाचा दत्ता मनोदत्ता कृतमङ्गलवाचना ।	SV-01-07-096-072a
निर्दिष्टा तु परस्यैव सा वर्ज्या परचिन्तिनी ॥	SV-01-07-096-072c
इत्युक्त्वा चानुमान्यैव भ्रातरं स्ववशानुगम् ॥	SV-01-07-096-073a
स विनिश्चित्य तैस्सार्धं ब्राह्मणैर्धर्मकोवोदैः ।	SV-01-07-096-073c
अनुजज्ञे ततो ज्येष्ठाम् अम्बां काशीपतेस्सुताम् ॥	SV-01-07-096-073e
अम्बिकाम्बालिके भार्ये प्रादाद्भ्रात्रे यवीयसे ।	SV-01-07-096-074a
भीष्मो विचित्रवीर्याय विधिदृष्टेन कर्मणा ॥	SV-01-07-096-074c
तयोः पाणी गृहीत्वा तु रूपयौवनदर्पितः ।	SV-01-07-096-075a
विचित्रवीर्यो धर्मात्मा नैनामैच्छत् कथञ्चन ॥	SV-01-07-096-075c
अम्बामन्यस्य कीर्त्यन्तीं अब्रवीच्चारुदर्शनाम् ।	SV-01-07-096-076a
विचित्रवीर्यः-	SV-01-07-096-076
प्रत्यक्षफल एवैष कामोऽसाधु र्निरर्थकः ॥	SV-01-07-096-076c
परतन्त्रोपभोगो माम् आर्य नायोक्तुमर्हसि ॥	SV-01-07-096-077ac
भीष्मः-	SV-01-07-096-078
प्रातिष्ठितश्शन्तनोर्वै तात! यस्य त्वमन्वयः ।	SV-01-07-096-078a
अकामवृत्तो धर्मात्मा साधु मन्ये मतं तव ।	SV-01-07-096-078c
इत्युक्त्वाऽम्बां समालोक्य विधिवद्वाक्यमब्रवीत् ॥	SV-01-07-096-078e
विसृष्टा ह्यसि गच्छ त्वं यथाकाममनिन्दिते ॥	SV-01-07-096-079ac
नानियोज्ये समर्थोऽहं नियोक्तुं भ्रातरं प्रियम् ।	SV-01-07-096-080a
अन्यभावगतां चापि को नारीं वासयेद्गृहे ।	SV-01-07-096-080c
अतस्त्वां न नियोक्ष्यामि अन्यकामासि गम्यताम् ॥	SV-01-07-096-080e
अहमप्यूर्ध्वरेता वै निवृत्तो दारकर्मणि ।	SV-01-07-096-081a
न सम्बन्धस्तदावाभ्यां भविता वै कथञ्चन ॥	SV-01-07-096-081c
वैशम्पायनः-	SV-01-07-096-082
इत्युक्ता सा तदा तत्र सखीभिः परिपालिता ।	SV-01-07-096-082a
निर्दिष्टा हि शनै राजन् साल्वराजपुरं प्रति ॥	SV-01-07-096-082c
अथाम्बा साल्वमासाद्य साऽब्रवीन्मनसा वृता ॥	SV-01-07-096-083ac
अम्बा-	SV-01-07-096-084
पुरा निर्दिष्टभावा त्वाम् आगतास्मि वरानन ।	SV-01-07-096-084a
देवव्रतं समुत्सृज्य सानुजं पुरुषर्षभम् ।	SV-01-07-096-084c
प्रतिगृह्णीष्व भद्रं ते विधिवन्मां समुद्यताम् ॥	SV-01-07-096-084e
वैशम्पायनः-	SV-01-07-096-085
एवमुक्तस्तु साल्वोऽपि प्रहसन्निदमब्रवीत् ॥	SV-01-07-096-085a
साल्वः-	SV-01-07-096-086
निर्जितासीह भीष्मेण मां विनिर्जित्य राजसु ।	SV-01-07-096-086a
अन्येन निर्जितां भद्रे विसृष्टां तेन चालयात् ।	SV-01-07-096-086c
न गृह्णामि वरारोहे तत्र चैव तु गम्यताम् ॥	SV-01-07-096-086e
वैशम्पायनः-	SV-01-07-096-087
इत्युक्ता सा समागम्य भीष्मं पुनरथाब्रवीत् ।	SV-01-07-096-087a
अम्बा तत्राब्रवीद्भीष्मं त्वयाऽहं सहसा हृता ॥	SV-01-07-096-087c
क्षत्रधर्ममवेक्षस्व भर्ता त्वं मम धर्मतः ॥	SV-01-07-096-088ac
ऊर्ध्वरेतास्त्वहं भद्रे विवाहविमुखोऽभवम् ।	SV-01-07-096-089a
तत्त्वेन साल्वं गच्छ त्वं यः पुरा मनसा वृतः ॥	SV-01-07-096-089c
अन्यसक्तां किमर्थं त्वम् आत्मानमवदः पुरा ।	SV-01-07-096-090a
अन्यसक्तां वधूं कन्यां वासयेत् स्वगृहे न हि ॥	SV-01-07-096-090c
नाहमुद्वाहयिष्ये त्वा मम भ्रात्रे यवीयसे ।	SV-01-07-096-091a
विचित्रवीर्याय शुभे यथेष्टं गम्यतामिति ।	SV-01-07-096-091c
भूयस्साल्वं समभ्येत्य राजन् गृह्णीष्व मामिति ॥	SV-01-07-096-091e
नाहं गृह्णाम्यन्यजिताम् इति साल्वनिराकृताम् ।	SV-01-07-096-092a
ऊर्ध्वरेतास्त्वहमिति प्रत्युवाच पुनः पुनः ॥	SV-01-07-096-092c
पुनस्सा चाब्रवीद्भीष्मं यथाऽजैषस्तिथा कुरु ॥	SV-01-07-096-093ac
अम्बा भीष्मं पुनस्साल्वं भीष्मं साल्वं पुनः पुनः ।	SV-01-07-096-094a
एवमन्वगमद्भीष्मं षट् समाः पुष्करेक्षणा ।	SV-01-07-096-094c
अश्रुभिर् भूमिमुक्षन्ती शोचन्ती तं मनस्विनी ॥	SV-01-07-096-094e
ततोऽन्या द्वादश समा बाहुदामभितो नदीम् ।	SV-01-07-096-095a
पार्श्वे हिमवतो रम्ये तपो घोरं समाददे ॥	SV-01-07-096-095c
सङ्क्षिप्तकरणा तत्र तप आस्थाय सुव्रता ।	SV-01-07-096-096a
पादाङ्गुष्ठेन साऽतिष्ठद् अकम्पन्त ततस्सुराः ॥	SV-01-07-096-096c
तस्यास्तीव्रं तपो दृष्ट्वा सुराणां क्षोभकारकम् ।	SV-01-07-096-097a
विस्मितश्चैव हृष्टश्च तस्यानुग्रहबुद्धिना ॥	SV-01-07-096-097c
अनन्तसेनो भगवान् कुमारस्सर्वतः प्रभुः ।	SV-01-07-096-098a
मानयन् राजपुत्रीं तां ददौ तस्यै शुभां स्रजम् ॥	SV-01-07-096-098c
एषा पुष्करिणी दिव्या यथावत् समुपस्थिता ।	SV-01-07-096-099a
अम्बे त्वच्छोकशमनी माला भुवि भविष्यति ॥	SV-01-07-096-099c
एतां चैव मया दत्तां यो मालां धारयिष्यति ।	SV-01-07-096-100a
सोऽस्य भीष्मस्य निधने कारणं वै भविष्यति ॥ ॥	SV-01-07-096-100c
	
	
	
	
	
	
	
	
अध्यायः 97	
	
	
अम्बा-	SV-01-07-097-001
अन्यपूर्वेति मां साल्वो नाभिनन्दति बालिशः ।	SV-01-07-097-001a
साऽहं धर्माच्च कामाच्च विहीना शोकधारिणी ।	SV-01-07-097-001c
अपतिः क्षत्रियान् सर्वान् अक्रन्दामि समन्ततः ॥	SV-01-07-097-001e
इयं वः क्षत्रिया माला या भीष्मं निहनिष्यति ।	SV-01-07-097-002a
अहं च भार्या तस्य स्यां यो वीरं घातयिष्यति ॥	SV-01-07-097-002c
वैशम्पायनः-	SV-01-07-097-003
तस्याश्चङ्क्रम्यमाणायाः समाः पञ्च गताः पराः । 	SV-01-07-097-003a
नाभवच्छरणं कश्चित् क्षत्रियो भीष्मजाद्भयात् ॥	SV-01-07-097-003c
अगच्छत् सोमकं सा तु पाञ्चालेषु यशस्विनम् ।	SV-01-07-097-004a
सत्यसन्धं महेष्वासं सत्यधर्मपरायणम् ॥	SV-01-07-097-004c
सा सभाद्वारमागम्य पाञ्चालैरभिरक्षितम् ।	SV-01-07-097-005a
पाञ्चालराजमाक्रन्दत् प्रगृह्य सुभुजा भुजौ ॥	SV-01-07-097-005c
अम्बा-	SV-01-07-097-006
भीष्मेण हन्यमानां मां मज्जतीमिव च ह्रदे ।	SV-01-07-097-006a
यज्ञसेनाभिधावेह पाणिमालम्ब्य चेश्वर ॥	SV-01-07-097-006c
तेन मे सर्वधर्माश्च रतिभोगाश्च केवलाः ।	SV-01-07-097-007a
उभौ च लोकौ कीर्तिश्च समूलौ सफलौ हृतौ ॥	SV-01-07-097-007c
क्रोशन्त्येवं न विन्दामि राजन्यं शरणं क्वचित् ।	SV-01-07-097-008a
किं नु निःक्षत्रियो लोको यत्रानाथोऽवसीदति ॥	SV-01-07-097-008c
समागम्य तु राजानो मयोक्ता राजसत्तमाः ।	SV-01-07-097-009a
इक्ष्वाकूणां तु ये वृद्धाः पाञ्चालानां च ये वराः ॥	SV-01-07-097-009c
त्वत्प्रसादाद्विवाहेऽस्मिन् मा धर्मो मा पराजयेत् ।	SV-01-07-097-010a
प्रसीद यज्ञसेनेह गतिर्मे भव सोमक ॥	SV-01-07-097-010c
यज्ञसेनः-	SV-01-07-097-011
जानामि त्वा बोधयामि राजपुत्रि! विशेषतः ।	SV-01-07-097-011a
यथाशक्ति यथाधर्मं बलं सन्धारयाम्यहम् ॥	SV-01-07-097-011c
अन्यस्मात् पार्थिवात्ते यद् भयं स्यात् पार्थिवात्मजे ।	SV-01-07-097-012a
तस्यापनयने हेतुं संविधातुमहं प्रभुः ॥	SV-01-07-097-012c
न हि शान्तनवस्याहं महास्त्रस्य प्रहारिणः ।	SV-01-07-097-013a
ईश्वरः क्षत्रियाणां हि बलं धर्मोऽनुवर्तते ॥	SV-01-07-097-013c
सा साधु व्रज कल्याणि! न नो वैरं प्रसञ्जय ॥	SV-01-07-097-014ac
एवमेव त्वया कार्यम् इति मे प्रतिकाङ्क्षते ।	SV-01-07-097-015a
न तु तस्यान्यथाभावो दैवमेतन्न मानुषः ॥	SV-01-07-097-015c
अम्बा-	SV-01-07-097-016
यश्चैनां स्रजमादाय स्वयं कण्ठे प्रमोक्ष्यते ।	SV-01-07-097-016a
स भीष्मं समरे हन्ता मम धर्मप्रणाशनम् ।	SV-01-07-097-016c
वैशम्पायनः-	SV-01-07-097-016
तां स्रजं द्रुपदो राजा किं चित् कालं ररक्ष सः ॥	SV-01-07-097-016e
ततो विस्रम्भमास्थाय तूष्णीमेतामुपैक्षत ॥	SV-01-07-097-017a
तां शिखण्डीनिबध्नात्तु राजा पितुरजानती ।	SV-01-07-097-017c
तां पिता त्वत्यजच्छीघ्रं त्रस्तो भीष्मस्य किल्बिषात् ॥	SV-01-07-097-018ac
इषीकं ब्राह्मणं भीता सा ह्यगच्छत्तपस्विनम् ।	SV-01-07-097-019a
गङ्गाद्वारि तपस्यन्तं तुष्टिहेतोस्तपस्विनी ।	SV-01-07-097-019c
उपचाराभितुष्टस्ताम् अब्रवीदृषिसत्तमः ॥	SV-01-07-097-019e
गङ्गाद्वारे विभजनं भविता न चिरादिव ॥	SV-01-07-097-020ac
तत्र गन्धर्वराजं तु तं पुरुप्रियदर्शनम् ।	SV-01-07-097-021a
आराधयितुमीहस्व सम्यक् परिचरेर्विभुम् ।	SV-01-07-097-021c
अहमप्यत्र साचिव्यं कर्तास्मि तव शोभने ॥	SV-01-07-097-021e
सा तदाचर भद्रं ते स ते श्रेयो विधास्यति ॥	SV-01-07-097-022ac
ततो विभजनं तत्र गन्धर्वाणामपद्यत ।	SV-01-07-097-023a
तत्र द्वाववशिष्येतां गन्धर्वाणां मितौजसौ ।	SV-01-07-097-023c
तयोरेकस्समीक्ष्यैनां स्त्रीबुभूषुरुवाच ह ॥	SV-01-07-097-023e
इदं गृह्णीष्व पुंलिङ्गं वृणे स्त्रीलिङ्गमेव ते ।	SV-01-07-097-024a
नियमं चक्रतुस्तत्र स्त्री पुमांश्चैव तावुभौ ॥	SV-01-07-097-024c
ततः पुमान् समभवच् छिखण्डी परवीरहा ।	SV-01-07-097-025a
स्त्री तु भूत्वाऽपचक्राम स गन्धर्वो मुदा युतः ॥	SV-01-07-097-025c
लब्ध्वा तु महतीं प्रीतिं याज्ञसेनिर्महायशाः ।	SV-01-07-097-026a
ततो बुद्बुदकं हत्वा पुनरस्त्राणि सोऽकरोत् ॥	SV-01-07-097-026c
तत्र चास्त्राणि दिव्यानि कृत्वा स सुमहामतिः ।	SV-01-07-097-027a
स्वदेशमभिसम्पेदे पाञ्चालं कुलनन्दन ॥	SV-01-07-097-027c
सोऽभिवाद्य पितुः पादौ महेष्वासः कृताञ्जलिः ।	SV-01-07-097-028a
उवाच भवता भीष्मान्न भेतव्यं कथञ्चन ॥ ॥	SV-01-07-097-028c
	
	
	
	
	
	
	
अध्यायः 98	
	
	
वैशम्पायनः-	SV-01-07-098-001
अम्बायां निर्गतायां तु भीष्मश्शान्तनवस्तदा ।	SV-01-07-098-001a
न्यायेन कारयामास राज्ञो वैवाहिकीं क्रियाम् ॥	SV-01-07-098-001c
अम्बिकाम्बालिके चैव परिणीयाग्निसन्निधौ ।	SV-01-07-098-002a
तयोः पाणी गृहीत्वा तु कौरव्यो रूपदर्पितः ।	SV-01-07-098-002c
विचित्रवीर्यो धर्मात्मा कामात्मा समपद्यत ॥	SV-01-07-098-002e
ते चापि वनिने श्लाघ्ये नीलकुञ्चितमूर्धजे ।	SV-01-07-098-003a
रक्ततुङ्गनखो श्याभे पीनश्रोणिपयोधरे ॥	SV-01-07-098-003c
आत्मरूपानुरूपो नौ लब्धः पतिरिति स्म ते ।	SV-01-07-098-004a
विचित्रवीर्यं कल्याणं पूजयामासतुस्तु ते ॥	SV-01-07-098-004c
अन्योन्यं प्रतिसक्ते च एकभावाविव स्थिते ॥	SV-01-07-098-005ac
स चापि रूपसदृशो देवसत्वपराक्रमः ।	SV-01-07-098-006a
सर्वासामेव नारीणां चित्तप्रमथनोऽभवत् ॥	SV-01-07-098-006c
ताभ्यां सह समासक्तो विहरन्नान्यचेतसा ।	SV-01-07-098-007a
विचित्रवीर्यस्तरुणो यक्ष्मणं समपद्यत ॥	SV-01-07-098-007c
सुहृदां यतमानानाम् आप्तैस्सह चिकित्सकैः ।	SV-01-07-098-008a
जगामास्तमिवादित्यः पौरवो यमसादनम् ॥	SV-01-07-098-008c
तस्य प्रेतस्य कार्याणि सम्यक् सर्वाण्यकारयत् ।	SV-01-07-098-009c
राज्ञो विचित्रवीर्यस्य सत्यवत्या मते स्थितः ॥	SV-01-07-098-009a
ऋत्विग्भिस्सहितो भीष्मस् सर्वैश्च कुरुजाङ्गलैः ॥	SV-01-07-098-009c
ततस्सत्यवती दीना कृपणा पुत्रगृद्धिनी ॥	SV-01-07-098-010ac
कृत्वा प्रेतस्य कृत्यानि स्नुषाभ्यां सहिता तदा ।	SV-01-07-098-011a
माता सत्वती भीष्मम् उवाच वदतां वरम् ॥	SV-01-07-098-011c
धर्मं च पितृवंशं च शोभनं परमास्पदम् ।	SV-01-07-098-012a
सत्वत्यभिसम्प्रेक्ष्य भीष्मं वचनमब्रवीत् ॥	SV-01-07-098-012c
दुःखार्दिता तु शोकेन मज्जतीव चं सागरे ।	SV-01-07-098-013a
शन्तनोर्धर्मनित्यस्य पौरवस्य यशस्विनी ।	SV-01-07-098-013c
सत्यवती-	SV-01-07-098-013
त्वयि कीर्तिश्च पिण्डश्च सन्तानश्च प्रतिष्ठितः ॥	SV-01-07-098-013e
भ्राता विचित्रवीर्यस्ते भूतानामन्तमेयिवान् ॥	SV-01-07-098-014ac
यथा कर्म शुभं कृत्वा स्वर्गो च गमनं ध्रुवम् ।	SV-01-07-098-015a
यथा चायुर्ध्रुवं सत्ये त्वयि धर्मस्तथा ध्रुवः ॥	SV-01-07-098-015c
वेत्थ धर्मांश्च तत्त्वं च समान्यस्येतरस्य च ।	SV-01-07-098-016a
विविधाश्च श्रुतीर्वेत्थ वेत्थ शास्त्राणि सर्वशः ॥	SV-01-07-098-016c
व्यवस्थानं च धर्मेषु कुलाचारं च लक्षये ।	SV-01-07-098-017a
प्रतिपत्तिं च कृच्छ्रेषु शुक्राङ्गिरसयोरिव ॥	SV-01-07-098-017c
तस्मात् सुभृशमैश्वर्यं त्वयि धर्मभृतां वर ।	SV-01-07-098-018a
वक्ष्यामि त्वां यथा प्राज्ञ! तच्छ्रुत्वा कर्तुमर्हसि ॥	SV-01-07-098-018c
मम पुत्रस्तव भ्राता वीर्यवान् कुलवंशभृत् ।	SV-01-07-098-019a
बाल एव गतस्स्वर्गम् अपुत्रः पुरुषर्षभ ॥	SV-01-07-098-019c
तस्य देव्यौ भगिन्यौ ते अम्बिकाम्बालिके उभे ।	SV-01-07-098-020a
रूपयौवनसम्पन्ने पुत्रकामे च भारत ॥	SV-01-07-098-020c
धर्ममेतत्परं ज्ञात्वा सन्तानाय कुलस्य च ।	SV-01-07-098-021a
तयोरुत्पादयापत्यं सन्तानकुलवर्धनम् ।	SV-01-07-098-021c
मन्नियोगान्महाभाग धर्म्यं कर्तुमिहार्हसि ॥	SV-01-07-098-021e
राजन् राज्येऽभिषिञ्चस्व भारताननुशाधि च ।	SV-01-07-098-022a
दारांश्च कुरु कल्याण धर्मस्ते ह पितामहान् ॥	SV-01-07-098-022c
वैशम्पायनः-	SV-01-07-098-023
तथोच्यमानो मात्रा च सुहृद्भिश्च परन्तपः ।	SV-01-07-098-023a
प्रत्युवाच स धर्मात्मा धर्ममेव ततः परम् ॥	SV-01-07-098-023c
भीष्मः-	SV-01-07-098-024
असंशयं परो धर्मस् त्वया मातः प्रकीर्तितः ।	SV-01-07-098-024a
राज्यार्थे नाभिषिञ्चेयं नोपेयां जातु मैथुनम् ॥	SV-01-07-098-024c
भवत्या मतमाज्ञाय कृतमेतद्व्रतं मया ।	SV-01-07-098-025a
जानीषे यत्तदा वृत्तं शुल्कहेतोस्तदन्तरे ॥	SV-01-07-098-025c
स सत्यवति सत्येन पुनरेव ब्रवीमि ते ।	SV-01-07-098-026a
परित्यजेयं त्रैलोक्यं राज्यं देवेषु वा पुनः ॥	SV-01-07-098-026c
यद्वा ह्यधिकमेताभ्यां न तु सत्यं कथञ्चन ॥	SV-01-07-098-027ac
त्यजेच्च पृथिवी गन्धम् आपश्च रसमात्मजम् ।	SV-01-07-098-028a
तेजस्तथा त्यजेद्रूपं वायुस्स्पर्शगुणं त्यजेत् ॥	SV-01-07-098-028c
प्रभां समुत्सृजेदर्को धूमकेतुस्तथोष्णताम् ।	SV-01-07-098-029a
त्यजेच्छब्दं तथाऽऽकाशं चन्द्रश्शीतांशुतां त्यजेत् ॥	SV-01-07-098-029c
वृत्रहा विक्रमं जह्याद् गर्भं जह्याच्च धर्मराट् ।	SV-01-07-098-030a
न त्वहं सत्यमुत्स्रष्टुं व्यवसेयं कथञ्चन ॥	SV-01-07-098-030c
तन्नजात्वन्यथा कुर्यां लोकानामपि सङ्क्षये ।	SV-01-07-098-031a
अमरत्वस्य वा हेतोस् त्रैलोक्यसदनस्य वा ॥	SV-01-07-098-031c
वैशम्पायनः-	SV-01-07-098-032
तथोच्यमाना पुत्रेण धर्मज्ञेन महात्मना ।	SV-01-07-098-032a
माता सत्यवती भीष्मं पुनरेवाभ्यभाषत ॥	SV-01-07-098-032c
सत्यवती-	SV-01-07-098-033
अनुजानामि सर्वं तन्मदर्थे यदभाषथाः ।	SV-01-07-098-033a
आपद्धर्ममवेक्षस्व वह पैतामहीं धुरम् ॥	SV-01-07-098-033c
यथा तु नः कुलं लोकश्च न पराभवेत् ।	SV-01-07-098-034a
सुहृदश्च सकामास्ते तथा त्वं कर्तुमर्हसि ।	SV-01-07-098-034c
आत्मनश्च हितं तात प्रियं च मम भारत ॥	SV-01-07-098-034e
	
	
	
	
	
	
	
अध्यायः 99	
	
	
वैशम्पायनः-	SV-01-07-099-001
तां तु लालपतीं दृष्ट्वा कृपणां पुत्रगर्धिनीम् ।	SV-01-07-099-001a
धर्मादपेतं ब्रुवतीं भीष्मो वचनमब्रवीत् ॥	SV-01-07-099-001c
भीष्मः-	SV-01-07-099-001
क्षत्रधर्ममवेक्षस्व मा नस्सर्वान् व्यनीनशः ॥	SV-01-07-099-001e
धारणेन व्रतस्याहुः क्षत्रियाः परमां धृतिम् ॥	SV-01-07-099-002ac
शन्तनोरपि सन्तानो यथा स्यात् पुनरेव हि ।	SV-01-07-099-003a
क्षत्रधर्मं प्रवक्ष्यामि क्षत्रियाणां पुरातनम् ॥	SV-01-07-099-003c
श्रुत्वा तं प्रतिपद्येथाः प्राज्ञैस्सह पुरोहितैः ।	SV-01-07-099-004a
आपद्धर्मार्थकुशलैर् लोकधर्ममवेक्ष्य च ॥	SV-01-07-099-004c
जामचग्न्येन रामेण निशाम्य वचनं पितुः ।	SV-01-07-099-005a
पुरा परशुहस्तेन हेहयाधिपतिर्हतः ॥	SV-01-07-099-005c
क्रुद्धेन च महाप्राज्ञे हेहयस्य महात्मनः । 	SV-01-07-099-006a
शतानि दश बाहूनां निकृत्तान्यर्जुनस्य वै ॥	SV-01-07-099-006c
पुनश्च धनुरादाय महास्त्राणि विमुञ्चता ।	SV-01-07-099-007a
निर्दग्धं क्षत्रमेकेन रामेण  जयता महीम् ॥	SV-01-07-099-007c
एवमुच्चावचैरस्त्रैर् भार्गवेण महात्मना ।	SV-01-07-099-008a
त्रिस्सप्तकृत्वो रोषेण कृता निःक्षत्रिया मही ॥	SV-01-07-099-008c
ततस्सम्भूय सम्भूय क्षत्रियाभिस्समन्ततः । 	SV-01-07-099-009a
उत्पादितान्यपत्यानि ब्राह्मणेभ्य इति श्रुतम् ॥	SV-01-07-099-009c
पाणिग्राहस्य तनय इति वेदेषु निश्चितम् ।	SV-01-07-099-010a
धर्मं मनसि संस्थाप्य ब्राह्मणांस्तास्समभ्ययुः ।	SV-01-07-099-010c
लोकेऽप्याचरितो दृष्टः क्षत्रियाणां पुनर्भवः ॥	SV-01-07-099-010e
अथोचथ्य इति ख्यात आसीद्धीमान्महानृषिः ।	SV-01-07-099-011a
भार्या च ममता नाम बभूवास्य महात्मनः ॥	SV-01-07-099-011c
उचथ्यस्य यवीयांस्तु पुरोधा यो दिवौकसाम् ।	SV-01-07-099-012a
बृहस्पतिर्बृहत्तेजा ममतां सोऽभ्यमन्यत ॥	SV-01-07-099-012c
उवाच ममता तं तु देवरं वदतां वरम् ॥	SV-01-07-099-013ac
ममता-	SV-01-07-099-014
अन्तर्वत्न्यस्मि ते भ्रात्रा ज्येष्ठेनारम्यतामिति ।	SV-01-07-099-014a
अयं च मे महाभाग कुक्षावेव बृहस्पते ॥	SV-01-07-099-014c
औचथ्यो गर्भ आदत्ते षडङ्गं वेदमुत्तमम् ।	SV-01-07-099-015a
अमोयरेतास्त्वं चापि नूनं भवितुमर्हसि ।	SV-01-07-099-015c
तस्मादेवं गते कार्ये यथा युक्तं तथा कुरु ॥	SV-01-07-099-015e
वैशम्पायनः-	SV-01-07-099-016
एवमुक्तस्तदा सम्यग् बृहत्तेजा बृहस्पतिः ।	SV-01-07-099-016a
कामात्मानं महाऽत्मपि नात्मानं न सोऽभ्यधारयत् ॥	SV-01-07-099-016c
स बभूव ततः कामी तया सार्धमकामया ।	SV-01-07-099-017a
उत्सृजन्तं तु तत्तेजो गर्भस्थो ह्यभ्यभाषत ॥	SV-01-07-099-017c
कनीयांस्तात नैवेह सम्भवो विद्यते त्वया ।	SV-01-07-099-018a
अमोघशुक्लस्त्वं चापि पूर्वं चाहमिहागतः ॥	SV-01-07-099-018c
शशाप च ततः क्रुद्ध एवमुक्तो बृहस्पतिः ।	SV-01-07-099-019a
उचथ्यपुत्रं गर्भस्थं निर्भर्त्स्य भगवानृषिः ॥	SV-01-07-099-019c
बृहस्पतिः-	SV-01-07-099-020
यस्मात् त्वमीदृशे काले सर्वभूतेप्सिते सति ।	SV-01-07-099-020a
एवमात्थ यदा तस्मात् तमो दीर्घं प्रवेक्ष्यसि ॥	SV-01-07-099-020c
ततो दीर्घतमा नाम शापादृषिरजायत ।	SV-01-07-099-021a
बृहस्पतेर्बृहत्कीर्तेर् बृहस्पतिरिवौजसा ॥	SV-01-07-099-021c
जात्यन्धो वेदवित् प्राज्ञः पत्नीं लेभे सविद्यया ।	SV-01-07-099-022a
तरुणीं रुपसम्पन्नां प्रद्वेषीं नाम ब्राह्मणीम् ॥	SV-01-07-099-022c
ऋषेरुचथ्यस्य महान् सन्तानकुलवृद्धये ।	SV-01-07-099-023a
स पुत्रञ्जनयामास गौतमादीन् महायशाः ॥	SV-01-07-099-023c
पुत्रलाभाच्च सा पत्नी न तुतोष पतिं तदा ॥	SV-01-07-099-024a
प्रद्विषन्तीं पतिर्भार्यां किं मां द्वेष्टीति चाब्रवीत् ।	SV-01-07-099-024c
प्रद्विषन्ती-	SV-01-07-099-025
प्रतिभार्यानुभरणाद् भर्ता चेति प्रकीर्त्यते ॥	SV-01-07-099-025a
अहं त्वा भरणं कृत्वा जात्यन्धं ससुता सदा ।	SV-01-07-099-025c
नित्यकालं श्रमेणार्ता न भरेयं महातपः ॥	SV-01-07-099-026ac
भीष्मः-	SV-01-07-099-027
तस्मास्तद्वचनं श्रुत्वा ऋषिः कोपसमन्वितः ।	SV-01-07-099-027a
प्रत्युवाच ततः पत्नीं प्रद्वेषीं ससुतां तदा ।	SV-01-07-099-027c
दीर्घतमाः-	SV-01-07-099-027
नीयतां क्षत्रियकुले धनार्थीभ त्वं भविष्यति ॥	SV-01-07-099-027e
पत्नी-	SV-01-07-099-028
त्वया दत्तं धनं विप्र नेच्छेयं दुःखकारणम् ।	SV-01-07-099-028a
यथेष्टं कुरु विप्रेन्द्र न भेरयं पुरा यथा ॥	SV-01-07-099-028c
दीर्घतमाः-	SV-01-07-099-029
अद्यप्रभृति मर्यादा मया लोके प्रतिष्ठिता ।	SV-01-07-099-029a
एक एव पतिः पत्न्या यावज्जीवं परायणम् ॥	SV-01-07-099-029c
मृते जीवति वा तस्मिन् न परं प्राप्नुयान्नरम् ।	SV-01-07-099-030a
अभिगम्य परं नारी पतिष्यति न संशयः ॥	SV-01-07-099-030c
अपतीनां तु नारीणाम् अद्यप्रभृति पातकम् ।	SV-01-07-099-031a
यद्यस्ति चेद्धनं सर्वं वृथाभोगा भवन्तु ताः ॥	SV-01-07-099-031c
अकीर्तिः परिवादाश्च नित्यकालं भवन्तु वै ॥	SV-01-07-099-032ac
भीष्मः-	SV-01-07-099-033
तस्य तद्वचनं श्रुत्वा ब्राह्मणी भृशकोपिता ।	SV-01-07-099-033a
गङ्गायां नीयतामेष पुत्रा इत्येवमब्रवीत् ॥	SV-01-07-099-033c
लोभमोहाभिभूतास्ते पुत्रास्तं गौतमादयः ।	SV-01-07-099-034a
काष्टे समृद्धे प्रक्षिप्य गङ्गायां समवासृजन् ।	SV-01-07-099-034c
न स्यादन्धश्च वृद्धश्च भर्तव्योऽयमिति स्म वै ॥	SV-01-07-099-034e
कर्मण्यथ ततः क्रूरे तेषां बुद्धिरजायत ।	SV-01-07-099-035a
चिन्तयित्वा ततः क्रूराः प्रतिजग्मुर्यथा गृहान् ॥	SV-01-07-099-035a
सोऽनुस्रोतस्तदा राजन् प्लवमानो मुनिस्तदा ।	SV-01-07-099-036a
जगाम सुबहून् देशान् अन्धस्तेनोडुपेन ह ॥	SV-01-07-099-036c
तं तु राजा बलि नाम सर्वधर्मविशारदः ।	SV-01-07-099-037a
अपश्यन्मज्जनगतं स्रोतसाऽभ्याशमागतम् ॥	SV-01-07-099-037c
जग्राह चैनं धर्मात्मा बली सत्यपराक्रमः ।	SV-01-07-099-038a
ज्ञात्वा चैनं वरं वव्रे पुत्रार्थं मनुजर्षभ ॥	SV-01-07-099-038c
तं पूजयित्वा राजर्षिर् विश्रान्तं मुनिमब्रवीत् ॥	SV-01-07-099-039ac
राजा-	SV-01-07-099-040
सन्तानार्थं महाभाग भार्यायां मम मानद ।	SV-01-07-099-040a
पुत्रान् धर्मार्थकुशलान् उत्पादयितुमर्हसि ।	SV-01-07-099-040c
भीष्मः-	SV-01-07-099-040
एवमुक्तस्स तेजस्वी तं तथेत्युक्तवानृषिः ॥	SV-01-07-099-040a
तस्मै स राजा स्वां भार्यां सुदेष्णां प्राहिणोत्तदा ॥	SV-01-07-099-041ac
अन्धं वृद्धं च तं मत्वा न सा देवी जगाम ह ।	SV-01-07-099-042a
स्वां तु धात्रेयिकां तस्मै वृद्धाय प्राहिणोत्तदा ॥	SV-01-07-099-042c
तस्यां काक्षीवदादीन् स शूद्रयोनावृषिर्वशी ।	SV-01-07-099-043a
जनयामास धर्मात्मा पुत्रानेकादशैव तु ॥	SV-01-07-099-043c
काक्षीवदादीन् सर्वांस्तान् साङ्गान् वेदानघीयतः ।	SV-01-07-099-044a
उवाच तमृषिं राजा ममैत इति वीर्यवान् ।	SV-01-07-099-044c
नेत्युवाच महर्षिस्तं ममैत इति चाब्रवीत् ॥	SV-01-07-099-044e
शूद्रयोनौ मया हीमे जाताः काक्षीवदादयः ॥	SV-01-07-099-045ac
अन्धं वृद्धं च मां दृष्ट्वा सुदेष्णा महिषी तव ।	SV-01-07-099-046a
अवमत्य ददौ मूढा शूद्रां धात्रेयिकां हि मे ॥	SV-01-07-099-046c
ततः प्रसादयामास पुनस्तमृषिसत्तमम् ।	SV-01-07-099-047a
बलिः सुदेष्णां भार्यां च तस्मै तां प्राहिणोत् पुनः ॥	SV-01-07-099-047c
तां स दीर्घतमाङ्गेषु स्पृष्ट्वा देवीमथाब्रवीत् ।	SV-01-07-099-048a
दीर्घतमाः-	SV-01-07-099-048
भविष्यति कुमारास्ते तेजस्वी सत्यवागिति ।	SV-01-07-099-048c
तत्राङ्गो नाम राजर्षिस् सुदेष्णायामजायत ॥	SV-01-07-099-048e
एवमन्ये महेष्वासा ब्राह्मणैः क्षत्रिया भुवि ।	SV-01-07-099-049a
जाताः परमधर्मज्ञा वीर्यवन्तो महाबलाः ॥	SV-01-07-099-049c
एतछ्रुत्वा त्वमप्यत्र मातः कुरु यथेप्सितम् ॥ ॥	SV-01-07-099-050ac
	
	
	
	
	
	
	
अध्यायः 100	
	
	
	
वैशम्पायनः-	SV-01-07-100-001
भीष्मस्य वचनं श्रुत्वा धर्महेत्वर्थसंहितम् ।	SV-01-07-100-001a
माता सत्यवती भीष्मं पुनरेवाभ्यभाषत ॥	SV-01-07-100-001c
सत्यवती-	SV-01-07-100-002
औचथ्यमधिकृत्येदम् अङ्गं च यदुदाहृतम् ।	SV-01-07-100-002a
पौराणश्रुतिरस्त्येषां प्राप्तकालमिदं कुरु ॥	SV-01-07-100-002c
त्वं हि पुत्रः कुलस्यास्य ज्येष्ठश्श्रेष्ठश्च भारत ।	SV-01-07-100-003a
यथा च ते पितुर्वाक्यं मम कार्यस्तथाऽनघ ॥	SV-01-07-100-003c
मम पुत्रस्तव भ्राता यवीयान् स प्रियश्च ते ।	SV-01-07-100-004a
बाल एव गतस्स्वर्गं भारतो भरतर्षभ ॥	SV-01-07-100-004c
इमे महिष्यौ तस्येह काशिराजसुते उभे ।	SV-01-07-100-005a
रूपयौवनसम्पन्ने पुत्रकामे च भारत ॥	SV-01-07-100-005c
तमेतं परमं ज्ञात्वा सन्तानाय कुलस्य च ।	SV-01-07-100-006a
आभ्यां मम नियोगात् त्वं धर्मं चरितुमर्हसि ॥	SV-01-07-100-006c
भीष्मः-	SV-01-07-100-007
असंशयं परो धर्मस् त्वयाः मातः प्रकीर्तितः ।	SV-01-07-100-007a
त्वमप्येतां प्रतिज्ञां तु वेत्थ यापरमा मयि ॥	SV-01-07-100-007c
जानीषे यत्तदा वृत्तं शुल्कहेतोस्त्वदन्तरे ।	SV-01-07-100-008a
तत् सत्यवती सत्यं वै पुनरेव ब्रवीमि ते ।	SV-01-07-100-008c
तन्मया नान्यथा कार्यं लोकानामपि सङ्क्षये ॥	SV-01-07-100-008e
परित्यजेयं त्रैलोक्यं राज्यं देवेषु वा पुनः ।	SV-01-07-100-009a
यद्वाऽभ्यधिकमेताभ्यां न च सत्यं परित्यजे ॥	SV-01-07-100-009c
त्यजेच्च पृथिवी गन्धम् आपश्च रसमुत्तमम् ।	SV-01-07-100-010a
ज्योतिश्च परमं रूपं वायुः स्पर्शगुणं त्यजेत् ॥	SV-01-07-100-010c
त्यजेच्च घोषमाकाशं सोमश्शीतत्वमृत्सृजेत् ।	SV-01-07-100-011a
प्रभां समुत्सृजेदर्को धूमकेतुरथोष्णताम् ॥	SV-01-07-100-011c
वृत्रहा विक्रमं जह्याद् धर्मं जह्यात्तु धर्मराट् ॥	SV-01-07-100-012ac
अमरत्वस्य वा हेतोस् त्रैलोक्यसदनस्य वा ।	SV-01-07-100-013a
उत्सृजेयमहं प्राणान् न तु सत्यं कथञ्चन ॥	SV-01-07-100-013c
सत्यवती-	SV-01-07-100-014
जानामि त्वयि धर्मज्ञ सत्यं सत्यपराक्रम ।	SV-01-07-100-014a
इच्छंस्त्वमिह लोकांस्त्रीन् सृजेरन्यानरिन्दम ॥	SV-01-07-100-014c
यथा तु वः कुलं चैव धर्मं च न पराभवेत् ।	SV-01-07-100-015a
सुहृदश्च प्रभातास्स्युस् तथा त्वं कर्तुमर्हसि ॥	SV-01-07-100-015c
भीष्मः-	SV-01-07-100-016
त्वमेव कुलवृद्धाऽसि गौरवं च परं त्वयि ।	SV-01-07-100-016a
सोपायं कुलसन्ताने वक्तुमर्हसि नः परम् ।	SV-01-07-100-016c
स्त्रियो हि परमं गुह्यं धारयन्ति कुले कुले ॥	SV-01-07-100-016e
पुरुषं चापि मायाभिर् बह्वीभिरुपगृह्णते ॥	SV-01-07-100-017ac
सा सत्यवति सम्पश्य कर्म सत्यपरायणे ।	SV-01-07-100-018a
यथा न जह्यां सत्यं च न सीदेच्च कुलं हि नः ॥	SV-01-07-100-018c
वैशम्पायनः-	SV-01-07-100-019
ततस्सत्यवती भीष्मं वाचा वै सज्जमानया ।	SV-01-07-100-019a
प्वेपमाना सव्रीलम् इदं वचनमब्रवीत् ॥	SV-01-07-100-019c
सत्यवती-	SV-01-07-100-020
सत्यमेतन्महाबाहो यदात्थ प्रमदां प्रति।	SV-01-07-100-020a
विश्वासं ते प्रवक्ष्यामि सन्तानाय कुलस्य ते ॥ ॥	SV-01-07-100-020c
	
	
	
	
	
	
	
	
अध्यायः 101	
	
	
	
वैशम्पायनः-	SV-01-07-101-001
एवमुक्त्वा तदा भीष्मं तन्माता प्रत्यभाषत ।	SV-01-07-101-001a
सत्यवती-	SV-01-07-101-001
रोचते मे वचस्तुभ्यं ममापि वचनं शृणु ।	SV-01-07-101-001c
न च शक्यमनाख्यातुमापद्धीयं तथाविधा ॥	SV-01-07-101-001e
त्वमेव नः कुले धर्मस्त्वं सत्यं त्वं गतिः प्रभो ।	SV-01-07-101-002a
यत्त्वं वक्ष्यसि तत्कार्यमस्माभिरिति मे मतिः ॥	SV-01-07-101-002c
तस्मान्निशम्य सत्यं मे वद त्वं यदनन्तरम् ॥	SV-01-07-101-003ac
शृणु भीष्म वचो मह्यं धर्मार्थसहितं हितम् ।	SV-01-07-101-004a
न च विस्रम्भकथितं भवान्सूचितुमर्हति ॥	SV-01-07-101-004c
यस्तु राजा वसुर्नाम श्रुतस्ते भरतर्षभ ।	SV-01-07-101-005a
तस्य शुक्लादहं मत्स्याद्धृता कुक्षौ पुरा किल ॥	SV-01-07-101-005c
मातरं मे जलाद्धृत्वा दाशः परमधर्मवित् ।	SV-01-07-101-006a
मां तु स्वगृहमानीय दुहितृत्वे ह्यकल्पयत् ।	SV-01-07-101-006c
धर्मयुक्तस्स धर्मेण पिता चासीत्ततो मम ॥	SV-01-07-101-006e
सा कदाचिदहं तत्र गता प्रथमयौवना ॥	SV-01-07-101-007ac
अथ धर्मविदां श्रेष्ठः परमर्षिः पराशरः ।	SV-01-07-101-008a
आजगाम तरीं तात तरिष्यन्यमुनां नदीम् ॥	SV-01-07-101-008c
स तार्यमाणो यमुनां मामुपेत्याब्रवीत्तदा ।	SV-01-07-101-009a
सान्त्वपूर्वं महाभागः कामार्तो मधुरं बहु ।	SV-01-07-101-009c
उक्त्वा जन्म कुलं मह्यं नासि दाशसुतेति च ॥	SV-01-07-101-009e
तमहं शापभीता च पितुर्भीता च भारत ।	SV-01-07-101-010a
वरैरसुलभैश्चाहं प्रत्यदातुं प्रचक्रमे ॥	SV-01-07-101-010c
अभिभूय स मां बालां तेजसा वशमानयत् ॥	SV-01-07-101-011ac
तमसा लोकमावृत्य नौगतामेव भारत ।	SV-01-07-101-012a
मत्स्यगन्धो महानासीत्पुरा मम जुगुप्सितः ।	SV-01-07-101-012c
तमपास्य शुभं गन्धमिमं प्रादात्स मे मुनिः ॥	SV-01-07-101-012e
ततो मामाह स मुनिर्गर्भ उत्सृज्यतामयम् ।	SV-01-07-101-013a
द्वीपेऽस्या एव सरितः कन्यैव त्वं भविष्यसि ॥	SV-01-07-101-013c
पाराशर्यो महायोगी स बभूव महामतिः ।	SV-01-07-101-014a
सद्योत्पन्नस्स तु महान्सह पित्रा यतो गतः ॥	SV-01-07-101-014c
कन्यापुत्रो मम पुरो द्वैपायन इति श्रुतः ॥	SV-01-07-101-015ac
यो व्यस्य वेदांश्चतुरस्तपसा भगवानृषिः ।	SV-01-07-101-016a
लोके व्यासत्वमापेदे कार्ष्ण्यात्कृष्णत्वमागतः ॥	SV-01-07-101-016c
सत्यवादी शमपरस्तपसा दग्धकिल्बिषः ।	SV-01-07-101-017a
स नियुक्तो मया व्यक्तं त्वया चाप्यमितद्युते ।	SV-01-07-101-017c
भ्रातुः क्षेत्रे तु कल्याणमपत्यं जनयिष्यति ॥	SV-01-07-101-017e
स हि मामुक्तवांस्तत्र स्मर कार्येषु मामिति ।	SV-01-07-101-018a
स्मरिष्यामि महाबाहो यदि भीष्म त्वमिच्छसि ॥	SV-01-07-101-018c
तव ह्यनुमते भीष्म नियतं स महातपाः ।	SV-01-07-101-019a
विचित्रवीर्यक्षेत्रे तु पुत्रानुत्पादयिष्यति ॥	SV-01-07-101-019c
वैशम्पायनः-	SV-01-07-101-020
महर्षेः कीर्तनात्तस्य भीष्मः प्राञ्जलिरब्रवीत् ।	SV-01-07-101-020a
भीष्मः-	SV-01-07-101-020
देशकालौ च जानासि क्रियतामिह सिद्धये ॥	SV-01-07-101-020c
धर्ममर्थं च कामं च त्रीनेतान्योऽनुपश्यति ॥	SV-01-07-101-021ac
अर्थमर्थानुबन्धं च धर्मं धर्मानुबन्धनम् ।	SV-01-07-101-022a
कामं कामानुबन्धं च विपरीतान्पृथक्पृथक् ॥	SV-01-07-101-022c
यो विचिन्त्य धिया सम्यग्व्यवस्यति स युक्तिमान् ।	SV-01-07-101-023a
सर्ववित्सर्वकर्ता स यद्येवं तत्करोति च ॥	SV-01-07-101-023c
तदिदं धर्मयुक्तं च हितं चैव कुलस्य नः ।	SV-01-07-101-024a
उक्तं भवत्या यच्छ्रेयः परमं रोचते मम ॥	SV-01-07-101-024a
वैशम्पायनः-	SV-01-07-101-025
ततस्तस्मिन्प्रतिज्ञाते भीष्मेण कुरुनन्दन ।	SV-01-07-101-025a
कृष्णद्वैपायनं काली चिन्तयामास वै मुनिम् ॥	SV-01-07-101-025c
स वेदान्विब्रुवाणोऽयं मातुर्विज्ञाय चिन्तितम् ।	SV-01-07-101-026a
प्रादुर्बभूव विदितः क्षणेन कुरुनन्दन ॥	SV-01-07-101-026c
तस्मै पूजां ततो दत्वा सुताय विधिपूर्वकम् ।	SV-01-07-101-027a
परिष्वज्य च बाहुभ्यां प्रस्रवैरभ्यषिच्य च ।	SV-01-07-101-027c
मुमोच बाष्पं दाशेयी पुत्रं दृष्ट्वा चिरस्य तम् ॥	SV-01-07-101-027e
तामद्भिः परिषिच्यार्तां महर्षिरभिसृत्य च ।	SV-01-07-101-028a
मातरं पूर्वजः पुत्रः कृष्णद्वैपायनोऽब्रवीत् ॥	SV-01-07-101-028c
भवत्या यदभिप्रेतं तदहं कर्तुमागतः ।	SV-01-07-101-029a
शाधि मां धर्मतत्वज्ञे करवाणि प्रियं तव ॥	SV-01-07-101-029c
तस्मै पूजां ततोऽकार्षीत्पुरोधाय परन्तप ।	SV-01-07-101-030a
स च तां प्रतिजग्राह विधिमन्मन्त्रपूर्वकम् ॥	SV-01-07-101-030c
पूजितं मन्त्रपूर्वेण विधिना प्रीतमानसम् ।	SV-01-07-101-031a
तमासनगतं माता पृष्ट्वा कुशलमव्ययम् ॥	SV-01-07-101-031c
सत्यवत्यभिवीक्ष्यैनमुवाचेदमनन्तरम् ॥	SV-01-07-101-032ac
सत्यवती-	SV-01-07-101-033
मातापित्रोः प्रजायन्ते पुत्रास्साधारणाः कुले ।	SV-01-07-101-033a
तेषां पिता यथा स्वीमी तथा माता न संशयः ॥	SV-01-07-101-033c
विधात्रा विहितस्स त्वं यथा मे प्रथमस्सुतः ।	SV-01-07-101-034a
विचित्रवीर्यो ब्रह्मर्षे तथा मेऽवरजस्सुतः ॥	SV-01-07-101-034c
यथा वै पितृतो भीष्मस्तथा त्वमपि मातृतः ।	SV-01-07-101-035a
भ्राता विचित्रवीर्यस्य यथावा पुत्र मन्यसे ॥	SV-01-07-101-035c
यवीयसस्तव भ्रातुर्भार्ये सुरसुतोपमे ।	SV-01-07-101-036a
रूपयौवनसम्पन्ने पुत्रकामे च धर्मतः ॥	SV-01-07-101-036c
अयं शान्तनवस्सत्यं पालयन्सत्यविक्रमः ।	SV-01-07-101-037a
बुद्धिं न कुरुतेऽपत्ये तथा राज्याऽनुशासने ॥	SV-01-07-101-037c
स त्वं ह्यपेक्षया भ्रातुस्सन्तानाय कुलस्य तु ।	SV-01-07-101-038a
भीष्मस्य चास्य वचनान्नियोगाच्च ममानघ ॥	SV-01-07-101-038c
अनुक्रोशाच्च भ्रातॄणां सर्वेषां रक्षणाय च ।	SV-01-07-101-039a
आनृशंस्येन यद्ब्रूयां तच्छ्रुत्वा कर्तुमर्हसि ।	SV-01-07-101-039c
तयोरुत्पादयापत्यं समर्थो ह्यसि पुत्रक ॥	SV-01-07-101-039e
अनुरूपं कुलस्यास्य तेजः प्रशमसंयुतम् ।	SV-01-07-101-040a
वेत्थ धर्मं त्वमेवेह परं चापरमेव च ॥	SV-01-07-101-040c
व्यासः-	SV-01-07-101-041
तथा तव महाप्राज्ञे धर्मे प्रणिहिता मतिः ।	SV-01-07-101-041a
नियोगात्तव चैवाहमेतैरपि च कारणैः ॥	SV-01-07-101-041c
ईप्सितं तत्करिष्यामि दृष्टं ह्येतत्पुरा मया ।	SV-01-07-101-042a
भवत्या यदभिप्रेतं तदहं कर्तुमागतः ॥	SV-01-07-101-042c
भ्रातुः पुत्रान्प्रदास्यामि मित्रावरुणयोस्समान् ॥	SV-01-07-101-043ac
व्रतं चरेतां निर्दिष्टं मया संवत्सरं शुभे ।	SV-01-07-101-044a
न च मामर्हतः प्राप्तुमशुद्धे कोसलात्मजे ।	SV-01-07-101-044c
एवं सत्यवती धर्मं परमाज्ञातुमर्हसि ॥	SV-01-07-101-044e
सत्यवती-	SV-01-07-101-045
तद्यथा प्रतिपद्येतां देव्यौ गर्भं तथा कुरु ॥	SV-01-07-101-045ac
अराजकेषु राज्येषु नास्ति वृष्टिर्न देवता ।	SV-01-07-101-046a
कथं चाराजकं राष्ट्रं शक्यं धारयितुं प्रभो ।	SV-01-07-101-046c
तस्माद्गर्भं निषिञ्चस्व भीष्मस्तं वर्धयिष्यति ॥	SV-01-07-101-046e
व्यासः-	SV-01-07-101-047
यदि पुत्रः प्रदातव्यो मया क्षिप्रमकालिकम् ।	SV-01-07-101-047a
विरूपतां मे सहतामेतद्धि स्यान्महत्तपः ॥	SV-01-07-101-047c
यदि मे सहते वेषं रूपं गन्धं तथा वपुः ।	SV-01-07-101-048a
अद्यैव गर्भं कौसल्या विशिष्टं प्रतिपत्स्यते ॥	SV-01-07-101-048c
तस्य चापि शतं पुत्रा भवितारो न संशयः ।	SV-01-07-101-049a
गोप्तारः कुरुवंशस्य भवत्याश्शोकनाशनाः ॥	SV-01-07-101-049c
शयने चैव कौसल्या शुचिवस्त्रा स्वलङ्कृता ।	SV-01-07-101-050a
ममागमनमाकाङ्क्षेदित्युक्त्वाऽन्तरधीयत ॥	SV-01-07-101-050c
वैशम्पायनः-	SV-01-07-101-051
अभिगम्य तु सा देवी स्नुषां रहसि सङ्गताम् ।	SV-01-07-101-051a
धर्ममर्थसमायुक्तमुवाच वचनं मिथः ॥	SV-01-07-101-051c
सत्यवती-	SV-01-07-101-052
कौसल्ये धर्मतन्त्रं यद्ब्रवीमि त्वां निबोध मे ॥	SV-01-07-101-052ac
भरतानां समुच्छेदो व्यक्तं मद्भाग्यसङ्क्षयात् ।	SV-01-07-101-053a
व्यथितां मां च सम्प्रेक्ष्य पितृवंशं च पीडितम् ॥	SV-01-07-101-053c
भीष्मो बुद्धिं ददौ पुत्रीं वंशस्यास्य पुनर्भवे ।	SV-01-07-101-054a
सा च बुद्धिस्त्वय्यधीना पुत्रभावाय नान्यथा ॥	SV-01-07-101-054c
नष्टं च भारतं वंशं पुनरेव समुद्धर ।	SV-01-07-101-055a
गर्भं धारय कल्याणि देवरस्य महात्मनः ॥	SV-01-07-101-055c
पुत्रं जनय सुश्रोणि देवराजसमप्रभम् ।	SV-01-07-101-056a
स हि राज्यधुरं गुर्वीं धारयिष्यति भारतीम् ॥	SV-01-07-101-056c
वैशम्पायनः-	SV-01-07-101-057
सा धर्मतोऽनुनीयैनां कथञ्चिद्धर्मचारिणीम् ।	SV-01-07-101-057a
भोजयामास विप्रांश्च देवर्षीनतिथींस्तथा ॥ ॥	SV-01-07-101-057c
	
	
	
	
	
अध्यायः 102	
	
	
	
वैशम्पायनः-	SV-01-07-102-001
ततस्सत्यवती हृष्ट्वा स्नुषां स्नातामलङ्कृताम् ।	SV-01-07-102-001a
संवेशयन्ती शयने शनैर्वचनमब्रवीत् ॥	SV-01-07-102-001c
कौसल्ये देवरो देवि स चाद्यानुप्रवेक्ष्यति ।	SV-01-07-102-002a
अप्रमत्ताऽभिवीक्षेथा निशायामागमिष्यति ॥	SV-01-07-102-002c
श्वश्र्वास्तु वचनं श्रुत्वा शयाना शयने शुभा ।	SV-01-07-102-003a
जगाम मनसा भीष्ममन्यांश्च भरतांस्तथा ॥	SV-01-07-102-003c
ततस्सुप्तजनप्राये व्यासस्स भगवानृषिः ।	SV-01-07-102-004a
दीप्यमानेषु दीपेषु सदनं प्रविवेश तत् ॥	SV-01-07-102-004c
सत्यवत्या नियुक्तस्तु सत्यवागृषिसत्तमः ।	SV-01-07-102-005a
जगाम तस्याश्शयनं विपुले तपसि स्थितः ॥	SV-01-07-102-005c
तं समीक्ष्य तु कौसल्या दुष्प्रेक्षमतथोचिता ।	SV-01-07-102-006a
विरूपमिति वित्रस्ता सङ्कुच्यासीन्निमीलिता ॥	SV-01-07-102-006c
विरूपो हि जटी चापि दुरङ्गपरुषः कृशः ।	SV-01-07-102-007a
सुगन्धेतरगन्धश्च सर्वथा दुष्प्रधर्षणः ॥	SV-01-07-102-007c
तस्य कृष्णस्य कपिला जटा दीप्ते च चक्षुषी ।	SV-01-07-102-008a
कद्रूणि चापि श्मश्रूणि दृष्ट्वा साऽऽसीन्निमीलिता ॥	SV-01-07-102-008c
सम्बभूव तया रात्रौ मातुः प्रियचिकीर्षया ।	SV-01-07-102-009a
भयात्काशीसुता तं तु नाशक्नोदभिवीक्षितुम् ॥	SV-01-07-102-009c
ततो निष्क्रान्तमासाद्य तन्माता प्रत्यभाषत ।	SV-01-07-102-010a
अप्यत्र गुणवांस्तात राजपुत्रो भविष्यति ॥	SV-01-07-102-010c
इत्युक्तस्सोऽब्रवीन्मातः कुमारो मातृदोषतः ।	SV-01-07-102-011a
अन्धो नागायुतप्राणो भविष्यत्यम्बिकोदरात् ।	SV-01-07-102-011c
निशम्य वचनं तस्य तन्माता पुनरब्रवीत् ॥	SV-01-07-102-011e
सत्यवती-	SV-01-07-102-012
अलब्धलाभः पुत्रोऽयं यद्यन्धो वै भविष्यति ॥	SV-01-07-102-012ac
तस्माद्वंशस्य गोप्तारं सतां शोकविनाशनम् ।	SV-01-07-102-013a
तस्मादवरजं पुत्रं जनयाद्य नराधिपम् ॥	SV-01-07-102-013c
भ्रातुर्भार्याऽपरा चेयं रूपयौवनशालिनी ।	SV-01-07-102-014a
अस्यामुत्पादयापत्यं मन्नियोगाद्गुणाधिकम् ॥	SV-01-07-102-014c
वैशम्पायनः-	SV-01-07-102-015
अम्बालिकां समाहूय तस्यां सत्यवती सुतम् ।	SV-01-07-102-015a
भूयो नियोजयामास सन्तानाय कुलस्य वै ॥	SV-01-07-102-015c
विषण्णाम्बालिका साध्वी निषण्णा शयनोत्तमे ।	SV-01-07-102-016a
कोऽन्वेष्यतीति ध्यायन्ती नियता सम्प्रतीक्षते ।	SV-01-07-102-016c
ततस्तेनैव विधिना महर्षिस्तामपद्यत ॥	SV-01-07-102-016e
अम्बालिकामथाभ्यागादृषिं दृष्ट्वा च साऽपि तम् ।	SV-01-07-102-017a
विषण्णा पाण्डुसङ्काशा समपद्यत भारत ॥	SV-01-07-102-017c
तां बालां पाण्डुसङ्काशां विषण्णां प्रेक्ष्य पार्थिव ।	SV-01-07-102-018a
व्यासस्सत्यवतीपुत्र इदं वचनमब्रवीत् ॥	SV-01-07-102-018c
व्यासः-	SV-01-07-102-019
यस्मात्पाण्डुत्वमापन्ना विरूपं प्रेक्ष्य मामसि ।	SV-01-07-102-019a
तस्मादेष सुतस्तुभ्यं पाण्डुरेव भविष्यति ॥	SV-01-07-102-019c
नाम चास्य तदेवेह भविष्यति शुभानने ।	SV-01-07-102-020a
वैशम्पायनः-	SV-01-07-102-020
इत्युक्त्वा स निराक्रामद्भगवानृषिसत्तमः ॥	SV-01-07-102-020c
तमुवाच ततो माता अप्यत्र भविता शुभः ।	SV-01-07-102-021a
कुमारो ब्रूहि मे पुत्र ऋषीस्तां प्रत्युवाच ह ॥	SV-01-07-102-021c
भविष्यति सुतो मातः कुमारो दिक्षु विश्रुतः ।	SV-01-07-102-022a
पाण्डुत्वं वर्णतस्तस्य मातृदोषाद्भविष्यति ॥	SV-01-07-102-022c
तस्य पुत्रा महेष्वासा जनिष्यन्तीह पाण्डवाः ।	SV-01-07-102-023a
इत्युक्त्वा मातरं तत्र सोऽभिवाद्य जगाम ह ॥	SV-01-07-102-024c
मुनौ यातेऽम्बिका पुत्रं महाभागमसूयत ।	SV-01-07-102-024a
धृतराष्ट्रं महाप्राज्ञं प्रज्ञाचक्षुषमीश्वरम् ॥	SV-01-07-102-024c
अनुजाऽम्बालिका तत्र पुत्रं काले व्यजायत ।	SV-01-07-102-025a
पाण्डुं लक्षणसम्पन्नं दीप्यमानं श्रिया वृतम् ॥	SV-01-07-102-025c
तयोर्जन्मक्रियास्सर्वा यथावदनुपूर्वशः ।	SV-01-07-102-026a
कारयामास वै भीष्मो ब्राह्मणैर्वेदपारगैः ॥	SV-01-07-102-026c
अन्धं दृष्ट्वाऽम्बिकापुत्रं जातं सत्यवती सुतम् ।	SV-01-07-102-027a
कौसल्यार्थे समाहूय पुत्रमन्यमयाचत ॥	SV-01-07-102-027c
अन्धोऽयमन्यमिच्छामि कौसल्यातनयं शुभम् ।	SV-01-07-102-028a
एवमुक्तो महर्षिस्तां मातरं प्रत्यभाषत ॥	SV-01-07-102-028c
नियता यदि कौसल्या भविष्यति पुनश्शुभा ।	SV-01-07-102-029a
भविष्यति कुमारोऽस्या धर्मशास्त्रार्थतत्ववित् ॥	SV-01-07-102-029c
तां समाधाय वै भूयस्स्नुषां सत्यवती तदा ।	SV-01-07-102-030a
ऋतुकालं च विज्ञाय देव्या सञ्चोदिताऽम्बिका ॥	SV-01-07-102-030c
सा तु रूपं च गन्धं च महर्षेः प्रतिवीक्ष्य तम् ।	SV-01-07-102-031a
नाकरोद्वचनं देव्या भयात्सुरसुतोपमा ॥	SV-01-07-102-031c
ततस्स्वैर्भूषणैर्दासीं भूषयित्वाऽप्सरोपमाम् ।	SV-01-07-102-032a
प्रेषयामास कृष्णाय ततः काशिपतेस्सुता ॥	SV-01-07-102-032c
दासी ऋषिमनुप्राप्तं प्रत्युत्थायाभिवाद्य च ।	SV-01-07-102-033a
संविवेशाभ्यनुज्ञाता सत्कृत्योपचचार सा ॥	SV-01-07-102-033c
वाससोऽपि प्रदानेन गात्रसंस्पर्शनेन च ।	SV-01-07-102-034a
कामोपभोगसंयुक्तो महर्षिर्विस्मितोऽभवत् ॥	SV-01-07-102-034c
तया सहोषितो रात्रिं महर्षिः प्रीयमाणया ।	SV-01-07-102-035a
उत्तिष्ठन्नब्रवीदेनां त्वं भुजिष्या भविष्यसि ॥	SV-01-07-102-035c
एष ते शुभगे गर्भश्श्रीमानुदरमागतः ।	SV-01-07-102-036a
धर्मात्मा विश्रुतो लोके सर्वधर्मभृतां वरः ॥	SV-01-07-102-036c
जज्ञे स विदुरो नाम कृष्णद्वैपायनात्मजः ।	SV-01-07-102-037a
धृतराष्ट्रस्य च भ्राता पाण्डोश्च पृथिवीपतेः ॥	SV-01-07-102-037c
धर्मो विदुररूपेण शापात्तस्य महात्मनः ।	SV-01-07-102-038a
माण्डव्यस्यार्थतत्त्वज्ञः कामक्रोधविवर्जितः ॥	SV-01-07-102-038c
क्षेत्रे विचित्रवीर्यस्य कृष्णद्वैपायनादपि ।	SV-01-07-102-039a
जज्ञिरे देवगर्भाभाः कुरुवंशविवर्धनाः ॥	SV-01-07-102-039c
तेषु त्रिषु कुमारेषु जातेषु कुरुजाङ्गलम् ।	SV-01-07-102-040a
कुरवोऽथ कुरुक्षेत्रं सर्वं त्रयमवर्धत ॥	SV-01-07-102-040c
गन्धवत्यास्तथैवोक्त्वा धर्मरूपं सुतं प्रति ।	SV-01-07-102-041a
नाहमस्मिन्पुनर्योक्तुं शक्यो मातस्सुतान्प्रति ॥	SV-01-07-102-041c
स धर्मस्यानृणो भूत्वा पुनर्मात्रा समेत्य च ।	SV-01-07-102-042a
तस्यां च सर्वमाख्याय तत्रैवान्तरधीयत ॥ ॥	SV-01-07-102-042c
	
	
	
	
	
अध्यायः 103	
	
	
	
जनमेजयः-	SV-01-07-103-001
किं कृतं कर्म धर्मेण येन शापमुपेयिवान् ।	SV-01-07-103-001a
कस्य शापाच्च धर्मज्ञ शूद्रयोनावजायत ॥	SV-01-07-103-001c
वैशम्पायनः-	SV-01-07-103-002
बभूव ब्राह्मणः कश्चिन्माण्डव्यो नाम विश्रुतः ।	SV-01-07-103-002a
एकान्तचारी वश्यश्च सत्ये तपसि च ध्रुवः ॥	SV-01-07-103-002c
स तीर्थयात्रां विचरन्नाजगाम यदृच्छया ।	SV-01-07-103-003a
सन्निकृष्टानि तीर्थानि ग्रामाणां यानि कानिचित् ।	SV-01-07-103-003c
तत्राश्रमपदं कृत्वा वसति स्म महामुनिः ॥	SV-01-07-103-003e
स त्वाश्रमपदद्वारि वृक्षमूले महायशाः ।	SV-01-07-103-004a
ऊर्ध्वबाहुर्स्थितो योगी मौनी व्रतसमन्वितः ॥	SV-01-07-103-004c
केनचित्त्वथ कालेन तथा तपसि तिष्ठतः ।	SV-01-07-103-005a
तस्याश्रमपदं प्राप्ता दस्यवो लोप्त्रहारिणः ॥	SV-01-07-103-005c
अनुसाधयमानस्ते रक्षिभिर्भरतर्षभ ।	SV-01-07-103-006a
तामेव वसतिं जग्मुस्तद्ग्रामे लोप्त्रहारिणः ॥	SV-01-07-103-006c
तस्मिन्निवसथे लोप्त्रं निदधुर्भयमोहिताः ।	SV-01-07-103-007a
अभितस्तत्र संलीना बलमन्वगमच्च तान् ॥	SV-01-07-103-007c
ततश्शीघ्रतरं राजंस्तथा गजबलं महत् ॥	SV-01-07-103-008ac
यस्मिन्नावसथे शेते स मुनिस्संशितव्रतः ।	SV-01-07-103-009a
तत्राजग्मुस्तपोवश्यं तं मुनिं रक्षिणस्तु ते ।	SV-01-07-103-009c
तमपृच्छंस्ततो राजंस्तथायुक्तं तपोधनम् ॥	SV-01-07-103-009e
कतरेण पथा याता दस्यवो मुनिसत्तम ।	SV-01-07-103-010a
तेन गच्छाम वै ब्रह्मन्पथा शीघ्रतरं वयम् ॥	SV-01-07-103-010c
तथा तु रक्षिणां तेषां ब्रुवतां स तपोधनः ।	SV-01-07-103-011a
न किञ्चिद्वचनं राजन्मुनिस्तान्प्रत्यभाषत ॥	SV-01-07-103-011c
ततस्ते राजपुरुषा विचिन्वानास्तमाश्रमम् ।	SV-01-07-103-012a
ददृशुस्तत्र वै लीनांश्चोरांस्तद्द्रव्यमेव च ॥	SV-01-07-103-012c
ततश्शङ्का समभवद्रक्षिणां तं मुनिं प्रति ।	SV-01-07-103-013a
संयम्यैनं ततो राज्ञे चोरांश्चैवान्ववेदयन् ॥	SV-01-07-103-013c
तं राजा सह चोरैस्तैरवदच्छिद्यतामिति ।	SV-01-07-103-014a
स वध्यघातैरज्ञातश्शूले प्रोतो महातपाः ॥	SV-01-07-103-014c
ततस्ते शूलमारोप्य तं मुनिं रक्षिणस्तदा ।	SV-01-07-103-015a
प्रतिजग्मुर्महीपाला धनान्यादाय तान्यथ ॥	SV-01-07-103-015c
शूलस्थस्स तु धर्मात्मा कालेन महता अपि ।	SV-01-07-103-016a
निराहारस्तदा राजन्मरणं नाभ्युपागमत् ॥	SV-01-07-103-016c
शूलाग्रे तप्यमानेन तदानेन महात्मना ॥	SV-01-07-103-017a
सन्तापं परमं जग्मुर्ऋषयो भरतर्षभ ।	SV-01-07-103-017c
ते रात्रौ शकुना भूत्वा तमार्तिं परमां गतम् ।	SV-01-07-103-018a
दर्शयन्तो यथाशक्ति तमापृच्छन्द्विजोत्तमम् ॥	SV-01-07-103-018c
ऋषयः-	SV-01-07-103-019
भगवान्केन दोषेण गन्तासि द्विजसत्तम ।	SV-01-07-103-019a
श्रोतुमिच्छामहे ब्रह्मनपापो ह्यसि धर्मतः ॥	SV-01-07-103-019c
तत्ते द्विजवरश्रेष्ठ संशयस्तु महान्हि नः ।	SV-01-07-103-020a
ईदृशस्य नरश्रेष्ठ उग्रे तपसि वर्ततः ॥	SV-01-07-103-020c
वैशम्पायनः-	SV-01-07-103-021
तदोवाच महाप्राज्ञस्तानृषीन्संशितव्रतान् ।	SV-01-07-103-021a
दोषतः कं गमिष्यामि न हि मेऽन्योऽपराध्यति ॥	SV-01-07-103-021c
तच्छ्रुत्वा रक्षिणस्तत्र तथा बहुतिथेऽहनि ।	SV-01-07-103-022a
न्यवेदयंस्तथा राज्ञे तथावृत्तं नराधिप ॥	SV-01-07-103-022c
राजा च हि तथा श्रुत्वा निश्चित्य सह मन्त्रिभिः ।	SV-01-07-103-023a
प्रसादयामास तदा शूलस्थमृषिसत्तमम् ॥	SV-01-07-103-023c
राजा-	SV-01-07-103-024
यन्मयाऽपकृतं मोहादज्ञानादृषिसत्तम ।	SV-01-07-103-024a
प्रसादये त्वां विप्रेन्द्र न मे त्वं क्रोद्धुमर्हसि ॥	SV-01-07-103-024c
वैशम्पायनः-	SV-01-07-103-025
एवमुक्तस्तदा राज्ञा प्रसादमकरोत्तदा ।	SV-01-07-103-025a
कृतप्रसादं राजा तं ततस्समवतारयत् ॥	SV-01-07-103-025c
अवतीर्य तु शूलाग्रात्तच्छूलं विनिकृत्य च ।	SV-01-07-103-026a
अशक्नुवंश्च निष्क्रष्टुं शूलं मूलेऽथ चिच्छिदुः ॥	SV-01-07-103-026c
स तदान्तर्गतेनैव शूलेन व्यचरन्मुनिः ।	SV-01-07-103-027a
कण्ठपार्श्वान्तरस्थेन शङ्कुना मुनिराचरन् ॥	SV-01-07-103-027c
पुष्पभाजनधारी स्यादिति चिन्तापरोऽभवत् ॥	SV-01-07-103-028ac
स तेन तपसा लोकान्विजिग्ये दुर्लभान्परैः ।	SV-01-07-103-029a
तमाहुरणीमाण्डव्यमिति धर्मे रतं मुनिम् ॥	SV-01-07-103-029c
गत्वा संयमनीं विप्रो धर्मस्य परमार्थवित् ।	SV-01-07-103-030a
धर्मं धर्मवतां श्रेष्ठं पर्युपालभतानघ ॥	SV-01-07-103-030c
अणिमाण्डव्यः-	SV-01-07-103-030
किं मया तत्कृतं कर्म धर्मपापफलोदयम् ।	SV-01-07-103-031a
येनेदं प्राप्तवानस्मि दुःखमप्रतिमं भुवि ।	SV-01-07-103-031c
तन्ममाचक्ष्व तत्त्वेन पश्य मे तपसो बलम् ॥	SV-01-07-103-031e
धर्मराजः-	SV-01-07-103-032
पतङ्गकानां पुच्छेषु इषीकास्त्वं समादधाः ।	SV-01-07-103-032a
अहिंसकानां धर्मज्ञ तेनैतत्प्राप्तवानसि ॥	SV-01-07-103-032c
अणीमाण्डव्यः-	SV-01-07-103-033
बालो हि द्वादशाद्वर्षाज्जन्मनो यत्करिष्यति ।	SV-01-07-103-033a
न भविष्यत्यधर्मोऽद्य न प्रज्ञास्यति वै दिशः ॥	SV-01-07-103-033c
अल्पेऽपराधे विपुले मम दण्डस्त्वया धृतः ।	SV-01-07-103-034a
शूद्रयोनावतो धर्म मानुषष्सम्भविष्यसि ॥	SV-01-07-103-034c
मर्यादां स्थापयाम्यद्य लोके कर्मफलोदयाम् ॥	SV-01-07-103-035ac
आ चतुर्दशमाद्वर्षान्न भविष्यति पातकम् ।	SV-01-07-103-036a
परेणकुर्वतामेव दोष एव भविष्यति ॥	SV-01-07-103-036c
वैशम्पायनः-	SV-01-07-103-037
एतेन त्वपराधेन शापात्तस्य महात्मनः ।	SV-01-07-103-037a
धर्मो विदुररूपेण शूद्रयोनावजायत ॥	SV-01-07-103-037c
धर्मे चार्थे च कुशलो लोभक्रोधविवर्जितः ।	SV-01-07-103-038a
दीर्घदर्शी महाप्राज्ञः कुरूणां च हितेरतः ॥ ॥	SV-01-07-103-038c
	
	
	
	
	
	
अध्यायः 104	
	
	
वैशम्पायनः-	SV-01-07-104-001
धृतराष्ट्रे च पाण्डौ च विदुरे च महात्मनि ।	SV-01-07-104-001a
तेषु त्रिषु कुमारेषु जातेषु कुरुजाङ्गलम् ।	SV-01-07-104-001c
कुरवोऽथ कुरुक्षेत्रं त्रयमेतदवर्धत ॥	SV-01-07-104-001e
यथर्तुवर्षी पर्जन्यो बहुपुष्पफला द्रुमाः ।	SV-01-07-104-002a
वाहनानि प्रहृष्टानि मुदिता मृगपक्षिणः ॥	SV-01-07-104-002c
ऊर्ध्वसस्याऽभवद्भूमिस्सस्यानि फलवन्ति च ।	SV-01-07-104-003a
गन्धवन्ति च माल्यानि रसवन्ति फलानि च ॥	SV-01-07-104-003c
वणिग्भिश्चोपकीर्यन्ते नगराण्यथ शिल्पिभिः ।	SV-01-07-104-004a
शूराश्च कृतविद्याश्च सन्तश्च सुखिनोऽभवन् ॥	SV-01-07-104-004c
नाभवत्कृपणः कश्चिन्न काचिद्विधवाऽभवत् ।	SV-01-07-104-005a
नाभवन्दस्यवः केचिन्नाधर्मरुचयो नराः ॥	SV-01-07-104-005c
प्रदेशेष्वपि राष्ट्राणां कृतं युगमवर्तत ।	SV-01-07-104-006a
तन्महोदधिसङ्काशं नगरं बह्वशोभत ॥	SV-01-07-104-006c
द्वारतोरणनिर्यूहैश्छन्नमभ्रं घनैरिव ।	SV-01-07-104-007a
प्रसादशतसम्बाधं महेन्द्रपुरसन्निभम् ॥	SV-01-07-104-007c
नदीपादपषण्डेषु वापीपल्वलसेतुषु ।	SV-01-07-104-008a
काननेषु च दिव्येषु विहरन्तिस्म कौरवाः ॥	SV-01-07-104-008c
उत्तरैः कुरुभिस्सार्धं दक्षिणाः कुरवस्तदा ।	SV-01-07-104-009a
स्पर्धमानाश्च दृश्यन्ते चारणर्षिसमागमे ॥	SV-01-07-104-009c
दानधर्मक्रियायुक्ता यज्ञव्रतपरायणाः ।	SV-01-07-104-010a
अन्योन्यप्रीतिसंयुक्ता वर्धन्ते स्म प्रजास्तदा ॥	SV-01-07-104-010c
मानक्रोधविहीनाश्च प्रजा लोभविवर्जिताः ।	SV-01-07-104-011a
अन्योन्यप्रीतिसंयुक्ता वर्धन्ते स्म प्रजास्तदा ॥	SV-01-07-104-011c
तस्मिञ्जनपदश्रिष्ठे भीष्मेण विधिना कृताः ।	SV-01-07-104-012a
कूपाराममहावाप्रा ब्राह्मणावसथास्तदा ॥	SV-01-07-104-012c
स्वाहाकारैस्स्वधाभिश्च सन्निवासस्सुरक्षितः ।	SV-01-07-104-013a
बभूव परमोपेतो यूपैश्चैत्यधनुर्भुजैः॥	SV-01-07-104-013c
प्रमृज्य परराष्ट्राणि स्वराष्ट्रं परिरक्षता ।	SV-01-07-104-014a
भीष्मेण विहितं राष्ट्रे धर्मचक्रमवर्तत ॥	SV-01-07-104-014c
क्रियमाणेषु कृत्येषु कुमाराणां यशस्विनाम् ।	SV-01-07-104-015a
पौरजानपदास्सर्वे बभूवुः परमोत्सवाः ॥	SV-01-07-104-015c
गृहेषु कुरुमुख्यानां पौराणां च नराधिप ।	SV-01-07-104-016a
दीयतामिज्यतां चेति वाचोऽश्रूयन्त सर्वशः ॥	SV-01-07-104-016c
धृतराष्ट्रश्च पाण्डुश्च विदुरश्च महायशाः ।	SV-01-07-104-017a
जन्मप्रभृति भीष्मेण पुत्रवत्परिपालिताः ॥	SV-01-07-104-017c
वैदिकाध्ययने युक्तो नीतिशास्त्रे च पारगः ।	SV-01-07-104-018a
भीष्मेण राजन्कौरव्यो धृतराष्ट्रोऽभिषेचितः ॥	SV-01-07-104-018c
धनुर्वेदेऽश्वपृष्ठे च गदायुद्धेऽसिचर्मणि ।	SV-01-07-104-019a
तथैव गजशिक्षायामस्त्रेषु विविधेषु च ॥	SV-01-07-104-019c
अर्थधर्मप्रधानासु विद्यासु विविधासु च ।	SV-01-07-104-020a
गतः पारं यदा पाण्डुस्तदा सेनापतिः कृतः ॥	SV-01-07-104-020c
धृतराष्ट्रस्त्चक्षुष्मान्राज्यं न प्रतिपद्यत ।	SV-01-07-104-021a
रक्षाकरश्च विदुरः पाण्डुश्चासीन्महीपतिः ॥	SV-01-07-104-021c
अमात्यो मनुजेन्द्रस्य बाल एव यशस्विनः ।	SV-01-07-104-022a
प्रणेता सर्वधर्माणां भीष्मेण विदुरः कृतः ॥	SV-01-07-104-022c
सर्वशास्त्रार्थतत्त्वज्ञो बुद्धिमेधापटुर्युवा ।	SV-01-07-104-023a
भावेनागमयुक्तेन सर्वं वेदयते जगत् ॥	SV-01-07-104-023c
प्रनष्टश्शान्तनोर्वंशो भीष्मेण पुनरुद्धृतः ।	SV-01-07-104-024a
ततो निर्वचनं सत्सु तदिदं परिपठ्यते ॥	SV-01-07-104-024c
कौसल्या वीरसूस्स्त्रीणां देशानां कुरुजाङ्गलम् ।	SV-01-07-104-025a
भीष्मो धर्मभृतां श्रेष्ठः पुराणां गजसाह्वयम् ॥	SV-01-07-104-025c
ते त्रयः कालयोगेन कुमारा जनमेजय ।	SV-01-07-104-026a
अवर्धन्त महात्मनो नन्दयन्तस्सुहृज्जनान् ॥	SV-01-07-104-026c
संस्कारैस्संस्कृतास्ते वै वृत्तैरध्ययनेन च ।	SV-01-07-104-027a
शमव्यायामकुशलास्समपद्यन्त यौवने ॥	SV-01-07-104-027c
धनुर्वेदेऽश्वपृष्ठे च तथा युद्धेऽसिचर्मणि ।	SV-01-07-104-028a
तथैव गजशिक्षायां नीतिशास्त्रे च पारगाः ॥	SV-01-07-104-028c
इतिहासमुराणेषु नानाशिल्पासु चान्विताः ।	SV-01-07-104-029a
वेदवेदाङ्गतत्त्वज्ञास्सर्वत्र कृतविश्रमाः ॥	SV-01-07-104-029c
अतीव बलवानासीद्धृतराष्ट्रोऽम्बिकासुतः ।	SV-01-07-104-030a
पाण्डुर्धनुषि विक्रान्तो नरेभ्यो ह्यधिकोऽभवत् ॥	SV-01-07-104-030c
त्रिषु लोकेषु नत्वासीत्प्राणी विदुरसम्मितः ।	SV-01-07-104-031a
धर्मनित्यो हि धर्मज्ञ बुद्ध्या चैव गतिं गतः ॥	SV-01-07-104-031c
अथ शुश्राव विप्रेभ्यो देवकस्य महीपतेः ।	SV-01-07-104-032a
रूपयौवनसम्पन्नां सुतां सागरगासुतः ॥	SV-01-07-104-032c
सुबलस्य च कल्याणीं गान्धाराधिपतेस्सुताम् ।	SV-01-07-104-033a
सुतां च मद्रराजस्य रूपेणाप्रतिमां भुवि ॥	SV-01-07-104-033c
भीष्मः-	SV-01-07-104-034
गुणैस्समुदितं सर्वमिदं नः प्रथितं कुलम् ।	SV-01-07-104-034a
अत्यन्यान्पृथिवीपालान्पृथिव्यामपि राजकान् ॥	SV-01-07-104-034c
रक्षितं राजभिः पूर्वैर्धर्मविद्भिर्महात्मभिः ।	SV-01-07-104-035a
नोत्सादमगमच्चेदं कथञ्चिदिह नः कुलम् ॥	SV-01-07-104-035c
मया च सत्यवत्या च कृष्णेन च महात्मना ।	SV-01-07-104-036a
समवस्थापितं भूयो युष्मासु कुलतन्तुषु ॥	SV-01-07-104-036c
वर्धेत तदिदं पुत्र कुलं सागरवद्यथा ।	SV-01-07-104-037a
तथा मया विधातव्यं त्वया चैव विशेषतः ॥	SV-01-07-104-037c
श्रूयते यादवी कन्या ह्यनुरूपा कुलस्य नः ।	SV-01-07-104-038a
सुबलस्यात्मजा चैव तथा मद्रेश्वरस्य च ॥	SV-01-07-104-038c
कुलीना रूपवत्यश्च नाथवत्यश्च सर्वशः ।	SV-01-07-104-039a
उचिताश्चैव सम्बन्धे तेऽस्माकं क्षत्रियर्षभ ॥	SV-01-07-104-039c
मन्ये वरयितव्यास्ता इत्यहं धीमतां वर ।	SV-01-07-104-040a
सन्तानार्थाः कुलस्यास्य यद्वा विदुर मन्यसे ॥	SV-01-07-104-040c
विदुरः-	SV-01-07-104-041
भवान्पिता भावन्माता भवान्नः परमो गुरुः ।	SV-01-07-104-041a
तस्मात्स्वयं कुलस्यास्य विचार्य कुरु वर्धितम् ॥	SV-01-07-104-041c
वैशम्पायनः-	SV-01-07-104-042
अथ शुश्राव विप्रेभ्यो गान्धारीं सुबलात्मजाम् ॥	SV-01-07-104-042ac
आराध्य वरदं देवं भगनेत्रहरं हरम् ।	SV-01-07-104-043a
गान्धारी लघु पुत्राणां शतं लेभे वरं शुभा ॥	SV-01-07-104-043c
इति श्रुत्वा च तत्त्वेन भीष्मः कुरुपितामहः ।	SV-01-07-104-044a
ततो गान्धारराजस्य सुतस्शकुनिराव्रजन् ॥	SV-01-07-104-044c
स्वसारं परया लक्ष्म्या प्रेषयामास कौरवः ।	SV-01-07-104-045a
अचक्षुरिति तस्याऽऽसीत्सुबलस्य विचारणा ॥	SV-01-07-104-045c
कुलख्यातिं च वृद्धिं च बुद्ध्या तु प्रसमीक्ष्य च ।	SV-01-07-104-046a
ददौ तां धृतराष्ट्राय गान्धारीं धर्मचारिणीम् ॥	SV-01-07-104-046c
गान्धारी त्वथ शुश्राव धृतराष्ट्रं त्वचक्षुषम् ।	SV-01-07-104-047a
आत्मानं दिप्सितं तत्र पितुर्मातुश्च कौरव ॥	SV-01-07-104-047c
ततस्सा पट्टमानाय्य कृत्वा बहुगुणं शुभा ।	SV-01-07-104-048a
न पश्यतीति भर्ता मे वेष्टयामास चक्षुषी ॥	SV-01-07-104-048c
नात्यश्नीयां पतिमहमित्येवं कृतनिश्चया ।	SV-01-07-104-048e
ततो गान्धारराजस्य सुतश्शकुनिराव्रजत् ॥	SV-01-07-104-049a
स्वसारं परया लक्ष्म्या युक्तामादाय कौरव ।	SV-01-07-104-049c
ततो विवाहं चक्रेऽस्या नक्षत्रे कृत्स्नसम्मते ।	SV-01-07-104-050a
सौबलस्य महाराजश्शकुनिः प्रियदर्शनः ॥	SV-01-07-104-050c
दत्त्वा स्वभगिनीं तत्र यथार्हं च परिच्छदम् ।	SV-01-07-104-051a
पुनरायात्स्वनगरं भीष्मेण प्रतिपूजितः ॥	SV-01-07-104-051c
गान्धार्यपि वरारोहा शीलाचारविचिष्टितैः ।	SV-01-07-104-052a
तुष्टिं कुरूणां सर्वेषां जनयामास भारत ॥	SV-01-07-104-052c
गान्धारी सा पतिं दृष्ट्वा प्रज्ञाचक्षुषमीश्वरम् ।	SV-01-07-104-053a
अतिचाराद्भृशं भीता भर्तुस्सा समचिन्तयत् ॥	SV-01-07-104-053c
सा दृष्टिविनिवृत्ता हि भर्तुस्तु समतामियात् ।	SV-01-07-104-054a
न हि सूक्ष्मेऽप्यतीयाते भर्तुस्सा ववृधे तदा ॥	SV-01-07-104-054c
वृत्तेनाराधितान्सर्वान्पतिव्रतपरायणा ।	SV-01-07-104-055a
वाचाऽपि पुरुषानन्यान्सुव्रता नान्वकीर्तयत् ॥	SV-01-07-104-055c
तस्यास्सहोदरीः कन्याः पुनरेव ददौ दश ।	SV-01-07-104-056a
गान्धारराजस्सुबलो भीष्मेण परितस्तदा ॥	SV-01-07-104-056c
सत्यव्रतां सत्यसेनां सुषेणां च सुसंहिताम् ।	SV-01-07-104-057a
तेजश्श्रर्वां सुश्रवां च तथोर्वीं निकृतिं शुभाम् ॥	SV-01-07-104-057c
शम्भुवां च दशार्णां च गान्धारीं दश विश्रुताः ।	SV-01-07-104-058a
एकाह्ना चोपयेमे ता धृतराष्ट्रो जनेश्वरः ॥	SV-01-07-104-058c
ततश्शान्तनवो भीष्मो धानुःक्रीतास्ततस्ततः ।	SV-01-07-104-059a
आहरद्धृतराष्ट्रस्य राजपुत्रीः परश्शतम् ॥ ॥	SV-01-07-104-059c
	
	
	
	
	
	
अध्यायः 105	
	
	
	
वैशम्पायनः-	SV-01-07-105-001
शूरो नाम यदुश्रेष्ठो वसुदेवपिताऽभवत् ।	SV-01-07-105-001a
तस्य कन्या पृथा नाम रूपेणासदृशी भुवि ॥	SV-01-07-105-001c
पैतृष्वसेयाय ततस्सोऽनपत्याय वीर्यवान् ।	SV-01-07-105-002a
उग्रायाग्रे प्रतिज्ञाय स्वस्यापत्यं स वीर्यवान् ॥	SV-01-07-105-002c
अग्रजातेति तां कन्यामुग्रानुग्रहकाङ्क्षया ।	SV-01-07-105-003a
अददात्कुन्तिभोजाय शूरो गोपतये सुताम् ॥	SV-01-07-105-003c
सा नियुक्ता पितुर्गेहे ब्राह्मणातिथिभोजने ।	SV-01-07-105-004a
उग्रं पर्यचरद्घोरं ब्राह्मणं संशितब्रतम् ॥	SV-01-07-105-004c
निगूढं निश्चयं धर्मे दुर्वासा इति यं विदुः ।	SV-01-07-105-005a
तमुग्रं संशितात्मानं सर्वयत्नैरतोषयत् ॥	SV-01-07-105-005c
स तस्यै प्रददौ धर्ममापद्धर्मान्ववेक्षया ।	SV-01-07-105-006a
अभिचाराभिसंयुक्तमब्रवीच्चैव तां मुनिः ।	SV-01-07-105-006c
अभिचारयुतं तस्या आचष्ट भगवानृषिः ॥	SV-01-07-105-006e
यं यं देवं त्वमेतेन मन्त्रेणावाहयिष्यसि ।	SV-01-07-105-007a
तस्य तस्य प्रसादाद्वै पुत्रस्तव जनिष्यते ॥	SV-01-07-105-007c
तथोक्ता सा तु मुनिना तस्य कौतूहलात्तदा ।	SV-01-07-105-008a
कन्या सती देवमर्कमाजुहाव यशस्विनी ॥	SV-01-07-105-008c
ततो घनान्तरं कृत्वा स्वमार्गं तपनस्तदा ।	SV-01-07-105-009a
उपतस्थे स तां कन्यां पृथां पृथुललोचनाम् ॥	SV-01-07-105-009c
सा ददर्श तमायान्तं विस्मयाल्लोकभावनम् ।	SV-01-07-105-010a
विस्मिता चानवद्याङ्गी दृष्ट्वा तं महदद्भुतम् ॥	SV-01-07-105-010c
साऽब्रवीद्भगवन्कस्त्वं प्रादुर्भूतो ममान्तिकम् ॥	SV-01-07-105-011ac
सूर्यः-	SV-01-07-105-012
आहूतोपस्थितं भद्रे ऋषिमन्त्रेण चोदितम् ।	SV-01-07-105-012a
विद्धि मां पुत्रलाभाय देवमर्कं शुचिस्मिते ।	SV-01-07-105-012c
पुत्रस्ते निर्मितस्सुभ्रु शृणु यादृक्छुभानने ॥	SV-01-07-105-012e
आदित्ये कुण्डले बिभ्रत्कवचं चैव मामकम् ।	SV-01-07-105-013a
शस्त्रास्त्राणामभेद्यं च भविष्यति शुचिस्मिते ॥	SV-01-07-105-013c
न न किञ्चन देयं तु ब्राह्मणेभ्यो भविष्यति ।	SV-01-07-105-014a
चोद्यमानो मया चापि नाक्षमं चिन्तयिष्यति ॥	SV-01-07-105-014c
दास्यत्येव हि विप्रेभ्यो मानी चैव भविष्यति ॥	SV-01-07-105-015ac
वैशम्पायनः-	SV-01-07-105-016
एवमुक्ता ततः कुन्ती गोपतिं प्रत्युवाच ह ।	SV-01-07-105-016a
कन्या पितृवशा चाहं पुरुषार्थो न चैव मे ॥	SV-01-07-105-016c
सूर्यः-	SV-01-07-105-017
यद्येवं मन्यसे भीरु किमाह्वयसि भास्करम् ।	SV-01-07-105-017a
यदि मामवजानासि ऋषिस्स न भविष्यति ॥	SV-01-07-105-017c
मन्त्रदानेन यस्य त्वमवलेपेन दर्पिता ।	SV-01-07-105-018a
कुलं च तेऽद्य धक्ष्यामि क्रोधदीप्तेन चक्षुषा ॥	SV-01-07-105-018c
कुन्ती-	SV-01-07-105-019
प्रसीद भगवान्देव अवलेपो हि नास्ति मे ।	SV-01-07-105-019a
ममैव परिहार्यं स्यात्कन्याभावस्य दूषणम् ॥	SV-01-07-105-019c
सूर्यः-	SV-01-07-105-020
व्यपयातु भयं तेऽद्य कुमारं प्राप्स्यसे शुभे ।	SV-01-07-105-020a
मया त्वं चाभ्यनुज्ञाता पुनः कन्या भविष्यति ॥	SV-01-07-105-020c
वैशम्पायनः-	SV-01-07-105-021
एवमुक्ता ततः कुन्ती सम्प्रहृष्टतनूरुहा ।	SV-01-07-105-021a
सङ्गता च तदा सुभ्रूरादित्येन महात्मना ॥	SV-01-07-105-021c
प्रकाशकर्मा तपनः कन्यागर्भं दधौ ततः ।	SV-01-07-105-022a
अजीजनत्ततो वीरं सर्वशस्त्रभृतां वरम् ॥	SV-01-07-105-022c
आमुक्तकवचश्श्रीमान्कुण्डलाभ्यां समावृतः ।	SV-01-07-105-023a
सोऽजायत तदा वीरस्सर्वलोकेषु विश्रुतः ॥	SV-01-07-105-023c
मञ्जूषां रत्नसम्पूर्णां कर्णनामाभिसञ्ज्ञिताम् ।	SV-01-07-105-024a
गूहमानापचारं तं बन्धुपक्षभयात्तदा ।	SV-01-07-105-024c
उत्ससर्ज जले कुन्ती तं कुमारं सलक्षणम् ॥	SV-01-07-105-024e
प्रादाच्च तस्याः कन्यात्वं पुनस्स परमद्युतिः ।	SV-01-07-105-025a
दत्त्वा च वरदश्रेष्ठो दिवमाचक्रमे पुनः ॥	SV-01-07-105-025c
तमुत्सृष्टं तदा गर्भं राधाभर्ता महायशाः ।	SV-01-07-105-026a
पुत्रत्वे कल्पयामास भार्यायास्सूतनन्दनः ॥	SV-01-07-105-026c
नामधेयं च चक्राते तस्य बालस्य तावुभौ ।	SV-01-07-105-027a
समाहृतोऽयं वसुना वसुषेणेति नामतः ॥	SV-01-07-105-027c
स वर्धमानो बलवान्सर्वास्त्रेषूद्यतोऽभवत् ।	SV-01-07-105-028a
आपृष्ठतापाच्चादित्यमुपतस्थे कृताञ्जलिः ॥	SV-01-07-105-028c
यस्मिन्काले तपन्नास्ते स वीरस्सत्यसङ्गरः  ।	SV-01-07-105-029a
नादेयं ब्राह्मणायासीत्तस्मिन्काले महात्मनः ॥	SV-01-07-105-029c
ततः काले तु कस्मिंश्चित्स्वप्नान्ते कर्णमब्रवीत् ।	SV-01-07-105-030a
आदित्यो ब्राह्मणो भूत्वा शृणु वीर वचो मम ॥	SV-01-07-105-030c
प्रभातायां रजन्यां त्वामागमिष्यति वासवः ।	SV-01-07-105-031a
न तस्य विप्रदातव्यं विप्ररूपी भविष्यति ॥	SV-01-07-105-031c
निश्चयोऽस्यापहर्तुं ते कवचं कुण्डले तथा ।	SV-01-07-105-032a
अतस्त्वां बोधयाम्येष स्मर्तासि वचनं मम ॥	SV-01-07-105-032c
कर्णः-	SV-01-07-105-033
शक्रो मां विप्ररूपेण यदि वै याचते द्विज ।	SV-01-07-105-033a
कथं चास्मै न दास्यामि यथा चास्म्यवबोधितः ॥	SV-01-07-105-033c
विप्राः पूज्यास्तु देवानां प्रियं मऽस्त्विति ब्राह्मणः ।	SV-01-07-105-034a
तदेवमेव जानन्वै न शक्नोम्यवमन्त्रणे ॥	SV-01-07-105-034c
सूर्यः-	SV-01-07-105-035
यद्येवं शृणु मे वीर वरं ते सोऽपि दास्यति ।	SV-01-07-105-035a
शक्तिं त्वमपि याचेथास्सर्वशस्त्रविबाधिनीम् ॥	SV-01-07-105-035c
वैशम्पायनः-	SV-01-07-105-036
एवमुक्त्वा द्विजस्स्वप्ने तत्रैवान्तरधीयत ।	SV-01-07-105-036a
कर्णः प्रबुद्धस्तं स्वप्नं चिन्तयानोऽभवत्तदा ॥	SV-01-07-105-036c
तमिन्द्रो ब्राह्मणो भूत्वा पुत्रार्थं भूतभावनः ।	SV-01-07-105-037a
कुण्डले प्रार्थयामास कवचं च महाद्युतिः ॥	SV-01-07-105-037c
उत्कृत्याविमनास्स्वाङ्गात्कवचं रुधिरस्रवम् ।	SV-01-07-105-038a
कर्णपाशौ च द्वे छित्त्वा प्रायच्छत्स कृताञ्जलिः ॥	SV-01-07-105-038c
अहो साहसमित्येवं मनसा वासवो हसन् ।	SV-01-07-105-039a
देवदानवयक्षाणां गन्धर्वोरगरक्षसाम् ॥	SV-01-07-105-039c
न तं पश्यामि को ह्येतत्कर्म कर्ता भविष्यति ।	SV-01-07-105-040a
प्रीतोऽस्मि कर्मणा तेन वरं वृणु यमिच्छसि ॥	SV-01-07-105-040c
कर्णः-	SV-01-07-105-041
इच्छामि भगवद्दत्तां शक्तिं शत्रुनिबर्हिणीम् ।	SV-01-07-105-041a
वैशम्पायनः-	SV-01-07-105-041
शक्तिं तस्मै ददौ शक्रो विस्मितो वाक्यमब्रवीत् ॥	SV-01-07-105-041c
देवदानवयक्षाणां गन्धर्वोरगरक्षसाम् ।	SV-01-07-105-042a
यस्मै क्षेप्स्यसि रुष्टस्सन्सोऽनया न भविष्यति ॥	SV-01-07-105-042c
हत्वैकं समरे शत्रुं ततो मामागमिष्यति ॥	SV-01-07-105-043ac
पुरा नाम तु तस्याऽऽसीद्वसुषेण इति स्मृतम् ।	SV-01-07-105-044a
ततो वैकर्तनःकर्णस्स तस्मात्कारणादितः ॥ ॥	SV-01-07-105-044c
	
	
	
	
	
	
अध्यायः 106	
	
	
	
वैशम्पायनः-	SV-01-07-106-001
रूपशीलगुणोपेता धर्मकामा नरर्षभ ।	SV-01-07-106-001a
दुहिता कुन्तिभोजस्य कुन्ती राष्ट्रे पतिंवरा ॥	SV-01-07-106-001c
सिंहदंष्ट्रं महास्कन्धमृषभाक्षं महास्वनम् ।	SV-01-07-106-002a
पतिं वव्रे महेष्वासं पाण्डुं कुन्ती यशस्विनी ॥	SV-01-07-106-002c
भूमिपालसहस्राणामग्रतस्स तया वृतः ।	SV-01-07-106-003a
युयुजे भरतश्रेष्ठः पौलोम्या मघवानिव ॥	SV-01-07-106-003c
यात्वा देवव्रतेनापि मद्राणां पुटभेदनम् ।	SV-01-07-106-004a
विश्रुता त्रिषु लोकेषु माद्री मद्रपतेस्सुता ॥	SV-01-07-106-004c
सर्वराजसु विख्याता रूपेणासदृशी भुवि ।	SV-01-07-106-005a
पाण्डोरर्थे धनुष्क्रीता मद्रराजेश्वरात्मजा ।	SV-01-07-106-005c
विवाहं कारायामास भीष्मः पाण्डोर्महात्मनः ॥	SV-01-07-106-005e
सिंहोरस्कं महेष्वासं वृषभाक्षं महास्वनम् ।	SV-01-07-106-006a
दृष्ट्वा पाण्डुं नरव्याघ्रं व्यस्मयन्त नरा भुवि ॥	SV-01-07-106-006c
कृतोद्वाहस्ततः पाण्डुर्बलोत्साहसमन्वितः ।	SV-01-07-106-007a
गोप्ता भरतवंशस्य पाणडुस्सर्वास्त्रकोविदः ॥	SV-01-07-106-007c
जिहीर्षमाणो वसुधां ययौ शत्रूननेकशः ॥	SV-01-07-106-008ac
पूर्वमागस्कृतो गत्वा दशार्णास्समरे हताः ।	SV-01-07-106-009a
पाण्डुना नरसिंहेन कौरवाणां यशोभृता ॥	SV-01-07-106-009c
ततस्सेनामुपादाय पाण्डुर्नानाविधध्वजाम् ।	SV-01-07-106-010a
समृद्धहयपादातामप्रमेयहयद्विपाम् ॥	SV-01-07-106-010c
हत्वा काशीषु वङ्गेषु सुह्मेषु च नराधिपान् ।	SV-01-07-106-011a
स्वबाहुबलवीर्येण कुरूणामकरोद्यशः ॥	SV-01-07-106-011c
आगस्कृत्सर्ववीराणां वैरी सर्वकुरुक्षिताम् ।	SV-01-07-106-012a
बहूनामागसां कर्ता वैरी सर्वमहीक्षिताम् ।	SV-01-07-106-012c
गोप्ता मगधवंशस्य दार्वो राजगृहे हतः ॥	SV-01-07-106-012e
ततः कोशं समादाय वाहनानि बलानि च ।	SV-01-07-106-013a
पाण्डुना मिथिलां गत्वा मैथिलास्समरे जिताः ॥	SV-01-07-106-013c
तं शरौघं महावेगमस्त्रज्वलितपावकम् ।	SV-01-07-106-014a
पाण्डुमासाद्य राजानो न शेकुरतिवर्तितुम् ॥	SV-01-07-106-014c
ते ससेनास्स्म यानेन विध्वंसितमहाबलाः ।	SV-01-07-106-015a
पाण्डुना पृथिवीपालः कुरुकर्मसु योजिताः ॥	SV-01-07-106-015c
तेन ते निर्जितास्सर्वे पृथिव्यां सर्वपार्थिवाः ॥	SV-01-07-106-016ac
तमेकं मेनिरे शूरं देवेष्विव पुरन्दरम् ।	SV-01-07-106-017a
तं कृताञ्जलयश्शूरमासाद्य वसुधाधिपाः ॥	SV-01-07-106-017c
आजह्नुर्धनधान्यानि रत्नानि विविधानि च ।	SV-01-07-106-018a
मणिप्रवालमुक्तानि सुवर्णरजतं तथा ॥	SV-01-07-106-018c
गोरत्नानि च मुख्यानि रथरत्नानि कुञ्जरान् ।	SV-01-07-106-019a
खरोष्ट्रमहिषान्गाश्च यच्च किञ्चिदजाविकम् ।	SV-01-07-106-019c
तत्सर्वं प्रतिजग्राह राजा नागपुराधिपः ॥	SV-01-07-106-019e
तदादाय ययौ पाण्डुर्भृशं मुदितवाहनः ।	SV-01-07-106-020a
हर्षयन्सर्वराष्ट्राणि पुरं च गजसाह्वयम् ॥	SV-01-07-106-020c
शन्तनो राजसिंहस्य भरतस्य च धीमतः ।	SV-01-07-106-021a
नष्टा कीर्तिस्स्ववंशस्य पाण्डुना पुनराहृता ॥	SV-01-07-106-021c
ये पूर्वं परराष्ट्राणि जह्रुः परधनानि च ।	SV-01-07-106-022a
ते नागपुरसिंहेन पाण्डुना वशगाः कृताः ॥	SV-01-07-106-022c
इत्यभाषन्त राष्ट्राणि भूमिपालाश्च सङ्गताः ।	SV-01-07-106-023a
अभ्यनन्दंश्च वै पाण्डुमाशीर्वादैः पृथग्विधैः ॥	SV-01-07-106-023c
प्रसन्नमनसो भूत्वा बान्धवाः कुरुभिस्सह ।	SV-01-07-106-024a
प्रत्युद्ययुस्तं सम्प्राप्तं सर्वे भीष्मपुरस्सराः ॥	SV-01-07-106-024c
ते तु दीर्घमिवायान्तं गत्वा नागपुरालयाः ।	SV-01-07-106-025a
आवृतं ददृशुर्लोकं हृष्टा बहुविधैर्धनैः ॥	SV-01-07-106-025c
नानायानसमानीतै रत्नैरुच्चावचैस्तथा ॥	SV-01-07-106-026ac
अजाविकाश्वसङ्घानामुष्ट्रगोमहिषस्य च ।	SV-01-07-106-027a
नान्तं ददृशुरासाद्य भीष्मेण सह कौरवाः ॥	SV-01-07-106-027c
सोऽभिवाद्य पितुः पादौ कौसल्यानन्दवर्धनः ।	SV-01-07-106-028a
यथाऽर्हं मानयामास पौरजानपदानपि ॥	SV-01-07-106-028c
प्रमथ्य परराष्ट्राणि कृतार्थं पुनरागतम् ।	SV-01-07-106-029a
पुत्रमासाद्य भीष्मस्तु हर्षादश्रूण्यवर्तयत् ॥	SV-01-07-106-029c
स तूर्यशतशङ्खैश्च भेरीणां च महास्वनैः ।	SV-01-07-106-030a
हर्षयन्सर्वभूतानि विवेश गजसाह्वयम् ॥	SV-01-07-106-030c
धृतराष्ट्राभ्यनुज्ञातस्स्वबाहुविजितं धनम् ।	SV-01-07-106-031a
भीष्माय सत्यवत्यै च मात्रेवोपजहार तत् ॥	SV-01-07-106-031c
विदुराय च वै पाण्डुः प्रेषयामास तद्धनम् ।	SV-01-07-106-032a
सुहृदश्चापि धर्मात्मा धनेन समतर्पयत् ॥	SV-01-07-106-032c
ततस्सत्यवती भीष्मः कौसल्या च यशस्विनी ।	SV-01-07-106-033a
शुभैः पाण्डुर्जितै रत्नैर्भृशं तुतुषुराहृतैः ॥	SV-01-07-106-033c
ननन्द मनसा कौसल्या तमप्रतिमतेजसम् ।	SV-01-07-106-034a
जयन्तमिव पौलोमी परिष्वज्य नर्षभम् ॥	SV-01-07-106-034c
तस्य वीरस्य विक्रान्तैस्सहस्रशतदक्षिणैः ।	SV-01-07-106-035a
अश्वमेधशतैरीजे धृतराष्ट्रो महामखैः ॥	SV-01-07-106-035c
सम्प्रयुक्तश्च कुन्त्या च माद्र्या सन्तत नृपः ।	SV-01-07-106-036a
जितेन्द्रियस्तदा पाण्डुर्बभूव वनगोचरः ॥	SV-01-07-106-036c
हित्वा प्रासादपङ्क्तीश्च शुभानि शयनानि च ।	SV-01-07-106-037a
चापपाणिर्मृगान्निघ्नन्बभूव मृगयापरः ॥	SV-01-07-106-037c
स चरन्दक्षिणं पार्श्वं रम्यं हिमवतो गिरेः ।	SV-01-07-106-038a
उवास गिरिशृङ्गेषु महासाल्ववनेषु च ॥	SV-01-07-106-038c
बभूव कुन्त्या माद्र्या च पाण्डुस्सह वनेचरः ।	SV-01-07-106-039a
द्विपराजः करेणुभ्यां यथा मध्यगतस्तथा ॥	SV-01-07-106-039c
चरन्तं सह भार्याभ्यां बाणखङ्गधनुर्धरम् ।	SV-01-07-106-040a
विचित्रकवचं वीरं परमास्त्रविदं नृपम् ।	SV-01-07-106-040c
देवोऽयमित्यमन्यन्त चरन्तो वनवासिनः ॥	SV-01-07-106-040e
तस्य कामांश्च भोगांश्च नरा नित्यमतन्द्रिताः ।	SV-01-07-106-041a
अनुजह्रुर्वनान्तेषु धृतराष्ट्रप्रचोदिताः ॥	SV-01-07-106-041c
तदासाद्य महारण्यं मृगव्यालनिषेवितम् ।	SV-01-07-106-042a
तत्र मैथुनकालस्थं ददर्श मृगयूथपम् ॥	SV-01-07-106-042c
स च तं च मृगीं चैव रुक्मपुङ्खैस्सवाजिभिः ।	SV-01-07-106-043a
निर्बिभेद शरैस्तूर्णं पाण्डुः पञ्चभिरायसैः ॥	SV-01-07-106-043c
स च राजन्महातेजा ऋषिपुत्रस्तपोयुतः ।	SV-01-07-106-044a
भार्यया सह तेजस्वी मृगरूपेण सङ्गतः ॥	SV-01-07-106-044c
स संयुक्तस्तथा मृग्या मानुषीं वाचमीरयन् ।	SV-01-07-106-045a
क्षणेन पतितो भूमौ विललापातुरो मृगः ॥	SV-01-07-106-045c
मृगः-	SV-01-07-106-046
काममन्युवशं प्राप्ता बुद्ध्यन्तरगता अपि ।	SV-01-07-106-046a
वर्जयन्ति नृशंसानि पापेष्वभिरता नराः ॥	SV-01-07-106-046c
न विधिं ग्रसते प्रज्ञा प्रज्ञां तु ग्रसते विधिः ।	SV-01-07-106-047a
विधिपर्यागतानर्थान्प्रज्ञया परिपश्यति ॥	SV-01-07-106-047c
तस्माद्धर्मात्मनो मुख्ये कुले जातस्य भारत ।	SV-01-07-106-048a
कामलोभाभिभूतस्य कस्मात्ते छलिता मतिः ॥	SV-01-07-106-048c
पाण्डुः-	SV-01-07-106-049
या वै शत्रुवधे वृत्तिस्सा मृगाणां वधे ध्रुवा ।	SV-01-07-106-049a
राज्ञां मृगवनानीह किं त्वं मोहाद्विगर्हसे ॥	SV-01-07-106-049c
अमायया ह्यच्छलेन मृगाणामिषुधारिभिः ।	SV-01-07-106-050a
वध एव भवेद्धर्मस्तद्विद्वान्किं विगर्हसे ॥	SV-01-07-106-050c
अगस्त्यस्सत्रमासीनश्चकार मृगयामृषिः ।	SV-01-07-106-051a
आरण्यान्सर्वदेवत्यान्पशून्प्रोक्ष्य महावने ॥	SV-01-07-106-051c
प्रमाणदृष्टं धर्मस्य शास्त्रं किं त्वं विगर्हसे ।	SV-01-07-106-052a
अगस्त्यस्याभिचारेण युष्माकं हि वपा हृता ॥	SV-01-07-106-052c
मृगानेव समुद्दिश्य विमुञ्चन्ति पुनश्शरान् ।	SV-01-07-106-053a
न रिपूणां समाधानं परीक्षन्ते पुरातनाः ॥	SV-01-07-106-053c
रन्ध्र एषां विशेषेण वधकालः प्रशस्यते ॥	SV-01-07-106-054ac
प्रमत्तमप्रमत्तं वा विवृतं घ्नन्ति चौजसा ।	SV-01-07-106-055a
उपायैर्विविधैस्तीक्ष्णैः कस्मान्मृग विगर्हसे ॥	SV-01-07-106-055c
मृगः-	SV-01-07-106-056
नाहं घ्नन्तं मृगन्राजन्विगर्हे चात्मकारणात् ।	SV-01-07-106-056a
मैथुनं तु प्रतीक्ष्यं मे त्वयेहाद्यानृशंस्यतः ॥	SV-01-07-106-056c
सर्वभूतहितः कालस्सर्वभूतहितश्च सः ।	SV-01-07-106-057a
नृशंसं कर्म सुमहत्सर्वलोकविगर्हितम् ।	SV-01-07-106-057c
पुरुषार्थफलं कालं यत्त्वया वितथः कृतः ॥	SV-01-07-106-057e
नीतिमार्गप्रतिष्ठस्य भरतस्य महात्मनः ।	SV-01-07-106-058a
वंशे जातस्य राजेन्द्र नानुरूपमिदं तव ॥	SV-01-07-106-058c
अस्वर्ग्यमयशस्यं च अधर्मिष्ठं च भारत ।	SV-01-07-106-059a
को हि विद्वान्मृगं हन्याच्चरन्तं मैथुनं वने ॥	SV-01-07-106-059c
स्त्रीभोगानां विशेषज्ञश्शास्त्रधर्मार्थतत्त्ववित् ।	SV-01-07-106-060a
नार्हस्यमरसङ्काश कर्तुमाचरमीदृशम् ॥	SV-01-07-106-060c
त्वया नृशंसं कर्तारः पापाचाराश्च ये नराः ।	SV-01-07-106-061a
निग्राह्याः पार्थिवश्रेष्ठ त्रिवर्गपरिवर्जिताः ॥	SV-01-07-106-061c
किं कृतं ते नरश्रेष्ठ निघ्नतो मामनागसम् ।	SV-01-07-106-062a
मुनिं मूलफलाहारं मृगवेषधरं नृप ॥	SV-01-07-106-062c
वसमानमरण्येषु नित्यं शमपरायणम् ॥	SV-01-07-106-063ac
त्वयाऽहं निहतो यस्मात्तस्मात्त्वामप्यनागसम् ।	SV-01-07-106-064a
द्वयोर्नृशंसकर्तारमवशं काममोहितम् ।	SV-01-07-106-064c
जीवितान्तकरो भावो मैथुने समुपेष्यति ॥	SV-01-07-106-064e
अहं हि किन्दमो नाम तपसाऽप्रतिमो मुनिः ॥	SV-01-07-106-065ac
अपत्रपाभिभूतानां नराणां मैथुनं प्रियम् ।	SV-01-07-106-066a
मृगो भत्वा मृगीष्वेव मैथुने विचराम्यहम् ॥	SV-01-07-106-066c
न हि ते ब्रह्महत्येयं भविष्यति न जानतः ।	SV-01-07-106-067a
मृगरूपधरं हत्वा मामेवं काममोहितम् ॥	SV-01-07-106-067c
अस्य तु त्वं फलं मूढ प्राप्स्यसीदृशमेव हि ।	SV-01-07-106-068a
प्रियया सह संवासं प्राप्य कामविमोहितः ।	SV-01-07-106-068c
त्वमप्यस्यामवस्थायां प्रेतलोकं गमिष्यसि ॥	SV-01-07-106-068e
अन्तकाले च संवासं यया गन्तासि कान्तया ॥	SV-01-07-106-069ac
प्रेतराजवशं प्राप्तं सर्वभूतदुरत्ययम् ।	SV-01-07-106-070a
भक्त्या मतिमतां श्रेष्ठा सा वै त्वामनुयास्यति ॥	SV-01-07-106-070c
वर्तमानस्सुखे दुःखं यथाऽहं प्रापितस्त्वया ।	SV-01-07-106-071a
तथा सुखं त्वं सम्प्राप्य दुःखमभ्यागमिष्यसि ॥	SV-01-07-106-071c
एवमुक्त्वा सुदुःखार्तो जीवितात्स व्यमुच्यत ।	SV-01-07-106-072a
मृगः पाण्डुश्च दुःखार्तः क्षणेन समपद्यत ॥ ॥	SV-01-07-106-072c
	
	
	
	
	
अध्यायः 107	
	
	
	
वैशम्पायनः-	SV-01-07-107-001
तमतीतमुपक्रम्य राजा स्वमिव बान्धवम् ।	SV-01-07-107-001a
सभार्यश्शोकमोहार्तः पर्यदेवयदातुरः ॥	SV-01-07-107-001c
पाण्डुः-	SV-01-07-107-002
सतामपि कुले जाताः कर्मणा चातिदुर्गतिम् ।	SV-01-07-107-002a
प्राप्नुवन्ति दुरात्मानः कामजालविमोहिताः ॥	SV-01-07-107-002c
कुले धर्मात्मनां जातः कामात्मा किल भारतः ।	SV-01-07-107-003a
जीवितान्तमनुप्राप्तो बालभावे पिता मम ॥	SV-01-07-107-003c
तस्य कामात्मनः क्षेत्रे राज्ञस्संयतवागृषिः ।	SV-01-07-107-004a
कृष्णद्वैपायनस्साक्षाद्भगवान्मामजीजनत् ॥	SV-01-07-107-004c
तस्य मे व्यसने बुद्धिस्सञ्जातेयमिहाधमा ।	SV-01-07-107-005a
त्यक्तस्य देवैविषमान्मृगयायां दुरात्मनः ॥	SV-01-07-107-005c
मोक्ष एव व्यवस्यामि बन्धं हि व्यसनं महत् ।	SV-01-07-107-006a
सद्वृत्तिमनुवर्तिष्ये तामहं पितुरव्ययाम् ।	SV-01-07-107-006c
अतीव तपसाऽऽत्मानं योजयिष्याम्यसंशयम् ॥	SV-01-07-107-006e
तस्मादेकाहमेकाहमेकैकस्मिन्वनस्पतौ ।	SV-01-07-107-007a
चरन्भैक्षां मुनिर्मुण्डश्चरिष्यामि महीमिमाम् ॥	SV-01-07-107-007c
पांसुना च प्रतिच्छन्नश्शून्यागारप्रतिश्रयः ।	SV-01-07-107-008a
वृक्षमूलनिकेतो वा त्यक्तसर्वप्रियाप्रियः ॥	SV-01-07-107-008c
न शोको न प्रहर्षश्च तुल्यनिन्दात्मसंस्तुतिः ।	SV-01-07-107-009a
निराशीर्निर्नमस्कारो निर्द्वन्द्वो निष्परिग्रहः ॥	SV-01-07-107-009c
न जात्वभिहसन्कञ्चिन्नकुर्वन्भ्रुकुटीं क्वचित् ॥	SV-01-07-107-010ac
प्रसन्नवदनो नित्यं सर्वप्राणभृतः पुनः ।	SV-01-07-107-011a
जङ्गमाजङ्गमं सर्वमविहिंसंश्चतुर्विधम् ॥	SV-01-07-107-011c
प्रजावर्गे स्ववर्गस्थस्समस्सर्वप्रजाः प्रति ।	SV-01-07-107-012a
एककालं चरन्भिक्षां कुलानि द्वे च पञ्च च ॥	SV-01-07-107-012c
असम्भवे वा भैक्षस्य चरन्ननशनान्यपि ।	SV-01-07-107-013a
अल्पमल्पं यथा भोज्यं पूर्वलाभं च जातुचित् ।	SV-01-07-107-013c
नित्यं नातिचरँल्लाभे अलाभे सप्त पूरयन् ॥	SV-01-07-107-013e
वास्यैकं तक्षतो बाहुं चन्दनेनैकमुक्षतः ।	SV-01-07-107-014a
नाकल्याणं न कल्याणं ध्यायन्नुभययोरपि ॥	SV-01-07-107-014c
याः काश्चिज्जीवता शक्याः त्यक्तं नित्यं क्षमाः क्रियाः ।	SV-01-07-107-015a
तास्सर्वास्समतिक्रम्य निमेषादिव्यवस्थितः ॥	SV-01-07-107-015c
न जिजीविषुवत्किञ्चिन्न मुमूर्षुवदाचरन् ।	SV-01-07-107-016a
मरणं जीवितं चोभे नाभिनन्दन्न च द्विषन् ॥	SV-01-07-107-016c
तासु चाप्यनवस्थासु त्यक्तसर्वक्रियेन्द्रियः ।	SV-01-07-107-017a
सम्परित्यक्तधर्मार्थस्सुनिर्निक्तात्मकिल्बिषः ॥	SV-01-07-107-017c
विमुक्तस्सर्वपापेभ्यो व्यतीतस्सर्ववागुराः ।	SV-01-07-107-018a
न वशे कस्यचित्तिष्ठन्सधर्मा मातरिश्वनः ॥	SV-01-07-107-018c
एतया सततं वृत्त्या चरन्नेवम्प्रकारया ।	SV-01-07-107-019a
देहं संस्कारयिष्यामि निर्भयं स्थानमाश्रितः ॥	SV-01-07-107-019c
नाहं श्वाचरिते मार्गे निर्वीर्यकृपणोचिते ।	SV-01-07-107-020a
स्वधर्मात्सततापेते रमेयं धीरवर्जिते ॥	SV-01-07-107-020c
सत्कृतोऽसत्कृतो वाऽपि योऽन्यां कृपणचक्षुषा ।	SV-01-07-107-021a
उपैति वृत्तिकामत्वात्स शुनां वर्तते पथि ॥	SV-01-07-107-021c
वैशम्पायनः-	SV-01-07-107-022
एवमुक्त्वा तु दुःखार्तमपश्यद्भरतर्षभः ।	SV-01-07-107-022a
अवेक्षमाणः कुन्तीं च मान्द्रीं च समभाषत ॥	SV-01-07-107-022c
पाण्डुः-	SV-01-07-107-023
कौसल्या विदुरः क्षत्ता राजा च सह बन्धुभिः ।	SV-01-07-107-023a
आर्या सत्यवती भीष्मस्ते च राजपुरोहिताः ॥	SV-01-07-107-023c
ब्राह्मणाश्च महाभागे सोमपास्संशितव्रताः ।	SV-01-07-107-024a
पौरवृद्धाश्च ये तत्र निवसन्त्यस्मदाश्रयाः ॥	SV-01-07-107-024c
प्रसाद्य सर्वे वक्तव्याः पाण्डुः प्रव्राजितो वने ॥	SV-01-07-107-025ac
वैशम्पायनः-	SV-01-07-107-026
श्रुत्वा च वचनं भर्तुस्त्यागधर्मकृतात्मनः ।	SV-01-07-107-026a
तत्समं वचनं कुन्ती माद्री च समभाषताम् ॥	SV-01-07-107-026c
कुन्तीमाद्र्यौ-	SV-01-07-107-027
अन्येऽपि ह्याश्रमास्सन्ति ये शक्या भरतर्षभ ।	SV-01-07-107-027a
आवाभ्यां सह संवस्तुं धर्ममाश्रित्य चिन्तिताः ॥	SV-01-07-107-027c
आवाभ्यां धर्मपत्नीभ्यां सह तप्त्वा महत्तपः ।	SV-01-07-107-028a
वसेह भविता सार्थस्स्वर्गस्यापि न संशयः ॥	SV-01-07-107-028c
प्रणिधायेन्द्रियग्रामं भर्तृलोके नरर्षभ ।	SV-01-07-107-029a
त्यक्तकामसुखे ह्यावां राजंस्तप्स्यावहे तपः ॥	SV-01-07-107-029c
यदि वाऽऽवां महाभाग त्यक्ष्यस्येव विशां पते ।	SV-01-07-107-030a
अद्यैवाऽऽवां प्रहास्यावो जीवितं भरतर्षभ ॥	SV-01-07-107-030c
पाण्डुः-	SV-01-07-107-031
यदि व्यवसितं त्वेवं युवाभ्यां धर्ममिश्रितम् ।	SV-01-07-107-031a
सद्वृत्तिमनुवर्तिष्ये तामहं पितुरव्ययाम् ॥	SV-01-07-107-031c
त्यक्तग्राम्यसमाचारस्तप्यमानो महत्तपः ।	SV-01-07-107-032a
वल्कली फलमूलाशी चरिष्यामि महावने ॥	SV-01-07-107-032c
अग्नौ जुह्वदुभौ कालावुभौ कालावुपस्पृशन् ।	SV-01-07-107-033a
कृशः परिमिताहारश्चीरचर्मजटाधरः ॥	SV-01-07-107-033c
शीतवातातपसहः क्षुत्पिपासाश्रमाहितः ।	SV-01-07-107-034a
तपसा विधियुक्तेन शरीरं परिशोषयन् ॥	SV-01-07-107-034c
एकान्तशीलो विमृशन्पक्वापक्वेन वर्तयन् ।	SV-01-07-107-035a
पितृन्देवांश्च वन्येन वाग्भिरद्भिश्च तर्पयन् ॥	SV-01-07-107-035c
वानप्रस्थजनस्यापि दर्शयन्कुलवासिनः ।	SV-01-07-107-036a
नाप्रियाणि चरञ्जातु किं पुनर्ग्रामवासिनाम् ॥	SV-01-07-107-036c
एवमारण्यशास्त्राणामुक्तमुग्रं तपोविधिम् ।	SV-01-07-107-037a
सेवमानः प्रतीक्षिष्ये देहस्यास्य विमोक्षणम् ॥	SV-01-07-107-037c
वैशम्पायनः-	SV-01-07-107-038
एवमुक्त्वा स भार्ये ते राजा कौरववंशजः ।	SV-01-07-107-038a
ततश्चूडामणिं निष्कानङ्गदे कुण्डलानि च ॥	SV-01-07-107-038c
मुकुटं हारसूत्रं च कटिबन्धं तथैव च ।	SV-01-07-107-039a
वासांसि विमलाः खङ्गास्स्त्रीणामाभरणानि च ॥	SV-01-07-107-039c
वाहनानि च मुख्यानि शस्त्राणि विविधानि च ।	SV-01-07-107-040a
हेमभाण्डानि दिव्यानि पर्यङ्कास्तरणानि च ॥	SV-01-07-107-040c
मणिमुक्ताप्रवालानि वसूनि विविधानि च ।	SV-01-07-107-041a
आसनानि च मुख्यानि बहूनि विविधानि च । 	SV-01-07-107-041c
प्रदाय सर्वं विप्रेभ्यः पाण्डुः पुनरभाषत ॥	SV-01-07-107-041e
पाण्डुः-	SV-01-07-107-042
गत्वा नागपुरं वाच्यं पाण्डुः प्रव्राजितो वने ॥	SV-01-07-107-042ac
अर्थं कामं रतिं चैव रत्नानि विविधानि च ।	SV-01-07-107-043a
व्रस्थस्सर्वमुत्सृज्य सभार्यो भरतर्षभ ॥	SV-01-07-107-043c
वैशम्पायनः-	SV-01-07-107-044
ततस्तस्यानुयातारस्सर्वे च परिचारकाः ।	SV-01-07-107-044a
श्रुत्वा भरतसिंहस्य विधिधाः करुणा गिरः ।	SV-01-07-107-044c
भममार्तस्वरं कृत्वा हाहेति परिचुक्रुशुः ॥	SV-01-07-107-044e
उष्णमास्रं प्रमुञ्चन्तस्तमालोक्य यशस्विनम् ।	SV-01-07-107-045a
ययुर्नागपुरं तूर्णं सर्वमादाय तद्धनम् ॥	SV-01-07-107-045c
ते गत्वा नगरं राज्ञे यथावृत्तं महात्मने ।	SV-01-07-107-046a
कथयाञ्चक्रिरे सर्वं धनं च विविधं ददुः ॥	SV-01-07-107-046c
गृहीत्वा धृतराष्ट्रस्तु धनं भरतर्सत्तम ।	SV-01-07-107-047a
कृपायुक्तो महाबाहुः पाण्डुमेव स्म शोचति ॥	SV-01-07-107-047c
राजपुत्रस्तु कौरव्यो मुनिर्मूलफलाशनः ।	SV-01-07-107-048a
जगाम सह भार्याभ्यामाशु नागसहं गिरिम् ॥	SV-01-07-107-048c
स चैत्ररथमासाद्य वारिषेणमवाप्य च ।	SV-01-07-107-049a
वारिषेणमतिक्रम्य गत्वा गन्धरजोवहम् ॥	SV-01-07-107-049c
रक्ष्यमाणो महाभूतैस्सिद्धैश्च परमर्षिभिः ।	SV-01-07-107-050a
उवास सततं राजा समेषु विषमेषु च ॥	SV-01-07-107-050c
इन्द्रद्युम्नसरः प्राप्य हंसकूटमतीत्य च ।	SV-01-07-107-051a
शतशृङ्गे महाप्राज्ञस्तापसस्समपद्यत ॥	SV-01-07-107-051c
तत्रापि तपसि श्रेष्ठे वर्तमानः परन्तपः ।	SV-01-07-107-052a
सिद्धचारणसङ्घानां बभूव परमप्रियः ॥	SV-01-07-107-052c
शुश्रूषुरनहंवादी संयतात्मा जितेन्द्रियः ।	SV-01-07-107-053a
स्वर्गं गन्तुं पराक्रान्तस्स्वेन वीर्येण भारत ॥	SV-01-07-107-053c
केषाञ्चिदभवद्भ्राता केषाञ्चिदभवत्सखा ।	SV-01-07-107-054a
ऋषयस्त्वभवत्कैश्चित्पुत्रवत्परिरक्षितः ॥	SV-01-07-107-054c
स तु कालेन महता प्राप्य निष्कल्मषं तपः ।	SV-01-07-107-055a
ब्रह्मर्षिसदृशः पाण्डुरभवद्भरतर्षभ ॥	SV-01-07-107-055c
अमावास्यां तु सहिता ऋषयस्संशितव्रताः ।	SV-01-07-107-056a
ब्रह्माणं द्रष्टुकामास्ते सम्प्रतस्थुर्मनीषिणः ॥	SV-01-07-107-056c
सम्प्रस्थितानृषीन्दृष्ट्वा पाण्डुर्वचनमब्रवीत् ।	SV-01-07-107-057a
पाण्डुः-	SV-01-07-107-057
भवन्तः क्व गमिष्यन्ति ब्रूत मे वदतां वराः ॥	SV-01-07-107-057c
ऋषयः-	SV-01-07-107-058
समावायो महानद्य ब्रह्मलोके महात्मनाम् ।	SV-01-07-107-058a
देवानां च ऋषीणां च पितॄणां च महात्मनाम् ॥	SV-01-07-107-058c
वयं तत्र गमिष्यामो द्रष्टुकामास्स्वयम्भुवम् ॥	SV-01-07-107-059ac
वैशम्पायनः-	SV-01-07-107-060
पाण्डुरुत्थाय सहसा गन्तुकामं मनीषिभिः ।	SV-01-07-107-060a
स्वर्गमार्गं तितीर्षन्तं शतशृङ्गादुदङ्मुखम् ।	SV-01-07-107-060c
प्रतस्थे सह भार्याभ्यामब्रुवंस्ते तु तापसाः ॥	SV-01-07-107-060e
उपर्युपरि गच्छन्तश्शैलराजमुदङ्मुखाः ।	SV-01-07-107-061a
प्रपश्यामो गिरिं तस्मिन्दुर्गान्देशान्बहून्वयम् ॥	SV-01-07-107-061c
यक्षराक्षसगुप्तानि गन्धर्वचरितानि च ।	SV-01-07-107-062a
आक्रीडितान्यप्सरोभिस्सह देवगणैस्सदा ॥	SV-01-07-107-062c
सादनानि कुबेरस्य हृद्यानि च मृदूनि च ।	SV-01-07-107-063a
तेषां नदं नितम्बांश्च घोरांश्च गिरिगह्वरान् ॥	SV-01-07-107-063c
सन्ति नित्यहिमा देशा निवृत्तमृगपक्षिणः ।	SV-01-07-107-064a
सन्ति केचित्सदावर्षा घोररूपा दुरासदाः ॥	SV-01-07-107-064c
पक्षिणां न गतिस्तत्र कथमेवापरे मृगाः ।	SV-01-07-107-065a
वायुरेवात्र संयाति सिद्धा यक्षाश्च चारणाः ॥	SV-01-07-107-065c
गच्छन्त्यौ शैलराजेऽस्मिन्राजपुत्र्यौ कथं त्विमे ।	SV-01-07-107-066a
न सीदेतामदुःखार्हे मा गमो भरतर्षभ ॥	SV-01-07-107-066c
पाण्डुः-	SV-01-07-107-067
अप्रजस्य किल स्वर्गमद्वारं सम्प्रचक्षते ।	SV-01-07-107-067a
स हि सन्तापतप्तोऽहमप्रजश्च ब्रवीमि वः ॥	SV-01-07-107-067c
सोऽहमुग्रेण तपसा सभार्यस्त्यक्तजीवितः ।	SV-01-07-107-068a
अनपत्योऽपि विन्देयं स्वर्गमुग्रेण कर्मणा ॥	SV-01-07-107-068c
तापसाः-	SV-01-07-107-069
अस्ति वै तव धर्मात्मन्विदुर्देवोपमं शुभम् ।	SV-01-07-107-069a
अपत्यमनघं त्विष्टं पश्यामो दिव्यचक्षुषा ॥	SV-01-07-107-069c
दैवादिष्टं मनुष्ययेन्द्र कारणेनोपपादय ।	SV-01-07-107-070a
अरिष्टं क्षिप्रमव्यग्रो विन्देथाः परमां गतिम् ॥	SV-01-07-107-070c
तस्मादिष्टफले तात कुरु यत्नं यथागमम् ।	SV-01-07-107-071a
अपत्यं गुणसम्पन्नं लब्धा प्रीतिमवाप्यस्यसि ॥	SV-01-07-107-071c
वैशम्पायनः-	SV-01-07-107-072
तच्छ्रुत्वा तापसवचः कौरव्यस्समचिन्तयत् ।	SV-01-07-107-072a
मृगशापादपहतामात्मनो हीन्द्रियक्रियाम् ॥	SV-01-07-107-072c
अथ पारशवीं कन्यां देवकस्य महीपतेः ।	SV-01-07-107-073a
रूपयौवनसम्पन्नां स शुश्रावापगासुतः ॥	SV-01-07-107-073c
ततस्तु वरयित्वा तामानाय्य पुरुषर्षभः ।	SV-01-07-107-074a
विवाहं कारयामास विदुरस्य महामतेः ॥	SV-01-07-107-074c
तस्यां चोत्पादयामास विदुरः कुरुनन्दनः ।	SV-01-07-107-075a
पुत्रान्विनयसम्पन्नानात्मनस्सदृशान्गुणैः ॥ ॥	SV-01-07-107-075c
	
	
	
	
अध्यायः 108	
	
	
	
वैशम्पायनः-	SV-01-07-108-001
ततः पुत्रशतं जज्ञे गान्धार्यां जनमेजय ।	SV-01-07-108-001a
धृतराष्ट्रस्य वैश्यायामेकश्चैव शतात्परः ॥	SV-01-07-108-001c
कथञ्चित्सदृशीं भार्यां गान्धारीं धर्मचारिणीम् ।	SV-01-07-108-002a
वर्तमानं प्रियेष्वेव धृतराष्ट्रोऽन्ववर्तत ॥	SV-01-07-108-002c
पाण्डोः कृन्त्यां च माद्र्यां च पञ्च पुत्रा महारथाः ।	SV-01-07-108-003a
समपद्यन्त देवेभ्यस्सन्तानाय कुलस्य च ॥	SV-01-07-108-003c
जनमेजयः-	SV-01-07-108-004
एतत्सर्वं यथावृत्तं विस्तरेण तपोधन ।	SV-01-07-108-004a
कथयस्व न मे तृप्तिः कथ्यमानेषु बन्धुषु ॥	SV-01-07-108-004c
कथं चापि स वैश्यायामेकश्चैव शतात्परः  ।	SV-01-07-108-004e
कथं च सदृशीं भार्यां गान्धारीं धर्मचारिणीम् ॥	SV-01-07-108-005a
वर्तमानां प्रियेष्वेव धृतराष्ट्रोऽन्ववर्तत ।	SV-01-07-108-005c
वैशम्पायनः-	SV-01-07-108-006
तृषितं बुभुक्षितं शान्तं द्वैपायनमुपस्थितम् ॥	SV-01-07-108-006a
तोषयामास गान्धारी स तु तस्यै वरं ददौ ।	SV-01-07-108-006a
सा वव्रे सततं भर्तुः पुत्राणां शतमात्मनः ॥	SV-01-07-108-007a
ततः कालेन सा गर्भमगृह्णाज्ज्ञानचक्षुषः ॥	SV-01-07-108-007c
गान्धार्यामाहिते गर्भे पाण्डुरम्बालिकासुतः ।	SV-01-07-108-008a
अगच्छत्परमं दुःखमपत्यार्थमरिन्दम ॥	SV-01-07-108-008c
गर्भिण्यामथ गान्धार्यां पाण्डुः परमदुःखितः ।	SV-01-07-108-009a
मृगाभिशापादात्मानं शोचन्नुपहतक्रियः ॥	SV-01-07-108-009c
स गत्वा तपसा सिद्धिं विश्वामित्रो यथा भुवि ।	SV-01-07-108-010a
देहन्यासे कृतमना इदं वचनमब्रवीत् ॥	SV-01-07-108-010c
पाण्डुः-	SV-01-07-108-011
चतुर्भिर्ऋणवानित्थं जायते मनुजो भुवि ।	SV-01-07-108-011a
पितृदेवमनुष्याणामृषीणामथ भारत ॥	SV-01-07-108-011c
एतेभ्यस्तु यथाकालं यो न मुच्येत कालवित् ।	SV-01-07-108-012a
न तस्य लोकास्सन्तीति तथा लोकविदो विदुः ॥	SV-01-07-108-012c
यज्ञेन देवान्प्रीणाति स्वाध्यायात्तपसा ऋषीन् ।	SV-01-07-108-013a
पुत्रैश्श्राद्धैरपि पितॄनानृशंस्येन मानवान् ॥	SV-01-07-108-013c
ऋषिदेवमनुष्याणामृणान्मुक्तोऽस्मि धर्मतः ।	SV-01-07-108-014a
पितॄणां तु न मुक्तोऽस्मि तच्च तेभ्यो विशिष्यते ॥	SV-01-07-108-014c
देहनाशे ध्रुवो नाशः पितॄणामेष निश्चयः ।	SV-01-07-108-015a
इतरेषां त्रयाणां तु नाशे ह्यात्मा विनश्यति ॥	SV-01-07-108-015c
पितॄणामृणनाशाद्धि न प्रजा नाशमृच्छति ।	SV-01-07-108-016a
इह तस्मात्प्रजालाभे प्रयतन्ते द्विजोत्तमाः ॥	SV-01-07-108-016c
यथैवाहं पितुः क्षेत्रे सृष्टस्तेन महात्मना ।	SV-01-07-108-017a
तथैवास्मिन्मम क्षेत्रे कथं सृज्येत वै प्रजाः ॥	SV-01-07-108-017c
वैशम्पायनः-	SV-01-07-108-018
स समानीय कुन्तीं च माद्रीं च भरतर्षभः ।	SV-01-07-108-018a
आचष्ट पुत्रलाभस्य व्युष्टिं सर्वक्रियाधिकाम् ॥	SV-01-07-108-018c
उत्तमादवराः पुंसः काङ्क्षन्ते पुत्रमापदि ।	SV-01-07-108-019a
अपत्यं धर्मफलदं श्रेष्ठादिच्छन्ति साधवः ॥	SV-01-07-108-019c
अनुनीय तया सम्यङ्महाब्राह्मणसंसदि ।	SV-01-07-108-020a
ब्राह्मणं गुणवन्तं वै चिन्तयामास धर्मवित् ॥	SV-01-07-108-020c
सोऽब्रवीद्विजने कुन्तीं धर्मपत्नीं यशस्विनीम् ॥	SV-01-07-108-021ac
पाण्डुः-	SV-01-07-108-022
अपत्यस्य सुखं योगमापदि प्रसमर्थये ।	SV-01-07-108-022a
नानपत्यस्य मे लोके प्रतिष्ठा धर्मसंहिता ।	SV-01-07-108-022c
इति कुन्ति विदुर्धर्मं शाश्वतं धर्मचारिणः ॥	SV-01-07-108-022e
इष्टं दत्तं तपस्तप्तं नियमाश्च स्वनुष्ठिताः ।	SV-01-07-108-023a
सर्वमेवानपत्यस्य मोघं भवति निश्चयम् ॥	SV-01-07-108-023c
सोऽहमेवं व्यवसितं प्रेक्ष्यात्मानं न सङ्क्षमे ।	SV-01-07-108-024a
अनपत्यो हि मरणं कामये नोत जीवितम् ॥	SV-01-07-108-024c
मृगाभिशापाज्जानासि प्रजने मम केवलम् ।	SV-01-07-108-025a
नृशंसं कर्मणा कृत्स्नं यथाह्युपगतं तथा ॥	SV-01-07-108-025c
षडेव बन्धुदायादा निर्विष्टास्ताञ्छृणु प्रिये ॥	SV-01-07-108-026ac
स्वयं जातः क्षेत्रिकश्च परिक्रीतश्च यस्सुतः ।	SV-01-07-108-027a
पौनर्भवेयः कानीनो जारिण्याश्चैव जायते ॥	SV-01-07-108-027c
दत्तः क्रीतोपहितकावुपगच्छेत्तथा स्वयम् ।	SV-01-07-108-028a
सहोढो जातरेताश्च भिन्नयोनिधृतश्च यः ।	SV-01-07-108-028c
पूर्वं पूर्वमसम्भावे मत्त्वा लिप्सेत वै सुतम् ॥	SV-01-07-108-028e
उत्तमादवरं जन्म काङ्क्षन्ते धर्मचारिणः ।	SV-01-07-108-029a
फलं महदपत्यस्य तस्य भूतिरनुग्रहः ॥	SV-01-07-108-029c
आपद्यपत्यजननं मनुस्स्वायम्भुवोऽब्रवीत् ।	SV-01-07-108-030a
तस्मात्त्वां प्रहिणोम्यद्य पाहि मां प्रजनात्स्वयम् ॥	SV-01-07-108-030c
क्षत्रियाच्छ्रेयसो वापि सूष्वापत्यं यशस्विनि ॥	SV-01-07-108-031ac
या हि ते भगिनी साध्वी श्रुतसेना तपस्विनी ।	SV-01-07-108-032a
उवाह यां तु कैकेयश्शारदाण्डायनिर्महान् ॥	SV-01-07-108-032c
सा वीरपत्नी स्वजनैर्नियुक्ताऽपत्यकर्मणि ।	SV-01-07-108-033a
पुष्पेण प्रयता स्नाता निशि कुन्ति चतुष्पथे ॥	SV-01-07-108-033c
अपत्यार्थे प्रजालाभे अन्वगच्छच्छुभव्रता ।	SV-01-07-108-034a
वरयित्वा द्विजं देवी कृते पुंसवने पुरा ॥	SV-01-07-108-034c
कर्मण्यवसिते तस्मिन्सा तेनैव सहावसत् ।	SV-01-07-108-035a
सा त्रीन्वीरानजनयद्दुर्जयादीन्महारथान् ॥	SV-01-07-108-035c
तथा त्वमपि कल्याणि ब्राह्मणं तपसाऽधिकात् ।	SV-01-07-108-036a
मन्नियोगात्कुरु क्षिप्रमपत्योत्पादकं महत् ॥	SV-01-07-108-036c
वैशम्पायनः-	SV-01-07-108-037
एवमुक्ता महाराज कुन्ती प्रत्यभाषत ।	SV-01-07-108-037a
कुरूणामृषभं वीरं तदा भूमिपतिं पतिम् ॥	SV-01-07-108-037c
कुन्ती-	SV-01-07-108-038
न मामर्हसि धर्मज्ञ वक्तुमेवं कथञ्चन ।	SV-01-07-108-038a
धर्मपत्नीं च पत्नीं च राजन्राजीवलोचन ॥	SV-01-07-108-038c
त्वमेव हि महाबाहो मय्यपत्यानि भारत ।	SV-01-07-108-039a
तथा वीर्योपपन्नानि सम्पादयितुमर्हसि ॥	SV-01-07-108-039c
स्वर्गं मनुजशार्दूल गच्छावो वा तवेप्सितम् ।	SV-01-07-108-040a
अपत्याय च मां गच्छ त्वमेव कुरुपुङ्गव ॥	SV-01-07-108-040c
नह्यावां मनसाऽप्यन्यं गच्छाव पुरुषर्षभ ।	SV-01-07-108-041a
त्वत्तः प्रतिविशिष्टस्सन्को योऽन्यो भुवि मानवः ॥	SV-01-07-108-041c
इमां धर्म्यां धर्म्यकथां मम चैव निबोधय ।	SV-01-07-108-042a
पौराणिकीं विशालाक्ष कीर्तयिष्यामि भारत ॥	SV-01-07-108-042c
व्युषिताश्व इति ख्यातो बभूव भुवि पार्थिवः ।	SV-01-07-108-043a
पुरा परमधर्मज्ञः पूरोर्वंशविवर्धनः ॥	SV-01-07-108-043c
तस्मिंश्च यजमाने वै धर्मात्मनि महात्मनि ।	SV-01-07-108-044a
अगच्छंस्त्रिदशास्सर्वे सेन्द्रास्सर्वमहर्षिभिः ॥	SV-01-07-108-044c
अमाद्यदिन्द्रस्सोमेन तुतुषुर्गुरवो धनैः ।	SV-01-07-108-045a
व्युषिताश्वस्य राजर्षेस्तदा यज्ञे महात्मनः ॥	SV-01-07-108-045c
व्युषिताश्वो मनुष्येन्द्रश्शुशुभे यज्ञसम्पदा ।	SV-01-07-108-046a
सर्वभूतेषु राजेन्द्र शरत्काल इवांशुमान् ॥	SV-01-07-108-046c
स विजित्वा गृहीत्वा तु नृपतीन्राजसत्तमः ।	SV-01-07-108-047a
प्राच्यानुदिच्यान्मत्स्यांश्च दाक्षिणा अभ्यकल्पयत् ॥	SV-01-07-108-047c
अश्वमेधशतैरिष्ट्वा व्युषिताश्वः प्रतापवान् ।	SV-01-07-108-048a
बभूव नृपशार्दूलो दशनागबलः किल ॥	SV-01-07-108-048c
गाथामप्यत्र गायन्ति ये पुराणविदो जनाः ।	SV-01-07-108-049a
अप्रमेयमपर्यन्तं व्युषिताश्वो धनं ददौ ॥	SV-01-07-108-049c
व्युषिताश्वस्समुद्रान्तां विजित्येमां वसुन्धराम् ।	SV-01-07-108-050a
अपालयत्सर्ववर्णान्पिता पुत्रानिवौरसान् ॥	SV-01-07-108-050c
यजमानो महायज्ञैर्ब्राह्मणेभ्यो महद्धनम् ।	SV-01-07-108-051a
अनन्तामखिलां तत्र पृथिवीमददात्ततः ।	SV-01-07-108-051c
सुषाव च बहून्सोमान्सोमसंस्थां तथैव च ॥	SV-01-07-108-051e
आसीत्काक्षीवती तस्य भार्या परमसम्मता ।	SV-01-07-108-052a
भद्रा नाम मनुष्येन्द्र रूपेणासदृशी भुवि ॥	SV-01-07-108-052c
कामयामासतुश्चैव परस्परमिति श्रुतम् ॥	SV-01-07-108-053ac
स तस्यां कामसंसक्तो यक्ष्मणा समपद्यत ।	SV-01-07-108-054a
अचिरेणैव कालेन जगामास्तमिवांशुमान् ॥	SV-01-07-108-054c
तस्मिन्वृत्ते मनुष्येन्द्र भार्या काक्षीवती तदा ।	SV-01-07-108-055a
अपुत्रा पुरुषव्याघ्र विललापेति नश्श्रुतम् ।	SV-01-07-108-055c
भद्रा परमदुःखार्ता तन्निबोध नृपोत्तम ॥	SV-01-07-108-055e
भद्रा-	SV-01-07-108-056
नारी परमधर्मज्ञा सर्वा पुत्रविनाकृता ।	SV-01-07-108-056a
पत्या विना जीवति या न सा जीवत्यसंशयम् ॥	SV-01-07-108-056c
पत्या विना मृतं श्रेयो नार्याः क्षत्रियपुङ्गव ।	SV-01-07-108-057a
तद्गतिं गन्तुमिच्छामि प्रसीदस्व नयस्व माम् ॥	SV-01-07-108-057c
त्वया हीना क्षणमपि नाहं जीवितुमुत्सहे ।	SV-01-07-108-058a
प्रसादं कुरु मे राजन्नितः क्षिप्रं नयस्व माम् ॥	SV-01-07-108-058c
पृष्ठतोऽनुगमिष्यामि समेषु विषमेषु च ।	SV-01-07-108-059a
त्वामहं नरशार्दूल गच्छन्तमनिवर्तिनम् ॥	SV-01-07-108-059c
छायेवानुगता राजंस्तवाहं वशवर्तिनी ।	SV-01-07-108-060a
भविष्यामि नरव्याघ्र नित्यं प्रियहितैषिणी ॥	SV-01-07-108-060c
अद्यप्रभृति मे राजन्कष्टा हृदयशोषणाः ।	SV-01-07-108-061a
आधयो हि भविष्यन्ति त्वामृते पुष्करेक्षण ॥	SV-01-07-108-061c
अभाग्यया मया नूनं विमुक्तास्सहचारिणः ।	SV-01-07-108-062a
संयोगा विप्रयोगाश्च पूर्वदेहे न संशयः ॥	SV-01-07-108-062c
तदिदं कर्मभिः पापैः पूर्वदेहेषु सञ्चितैः ।	SV-01-07-108-063a
दुःखं मामनुसम्प्राप्तं राजंस्त्वद्विप्रयोगजम् ॥	SV-01-07-108-063c
एषाहमद्य राजेन्द्र कुशानास्तीर्य शायिनी ।	SV-01-07-108-064a
दर्शयस्व मनुष्येन्द्र साधु मां पुष्करेक्षण ॥	SV-01-07-108-064c
विक्रोशन्तीं सतीं दुःखाद्देहमास्तां नरेश्वर ॥	SV-01-07-108-065ac
वैशम्पायनः-	SV-01-07-108-066
एवं बहुविधास्तस्या विलपन्त्याः पुनः पुनः ।	SV-01-07-108-066a
तस्मिञ्छवशरीरे वाक्तां किलान्तर्हिताऽब्रवीत् ॥	SV-01-07-108-066c
उत्तिष्ठ भद्रे गच्छ त्वं ददानीह वरं तव ।	SV-01-07-108-067a
जनयिष्याम्यपत्यानि त्वय्येवाहं वराङ्गने ॥	SV-01-07-108-067c
आत्मीये तु वरारोहे शयने मां चतुर्दशीम् ।	SV-01-07-108-068a
अष्टमीं वाप्यृतुस्नाता संभवेथाश्शुचिस्मिते ॥	SV-01-07-108-068c
कुन्ती-	SV-01-07-108-069
एवमुक्ताथ सा देवी तच्चकार यशस्विनी ।	SV-01-07-108-069a
तथा कमलपत्राक्षी यथोक्तं पुत्रागर्धिनी ॥	SV-01-07-108-069c
सा तेन सुषुवे देवी क्रमेण मनुजाधिप ।	SV-01-07-108-070a
त्रीन्साल्वांश्चतुरो मद्रान्पुत्रान्भरतसत्तम ॥	SV-01-07-108-070c
तथा त्वमपि मय्येव मनसा भरतर्षभ ।	SV-01-07-108-071a
शक्तो जनयितुं राजनपत्यं तपसो बलात् ॥ ॥	SV-01-07-108-071c
	
	
	
	
	
अध्यायः 109	
	
	
	
वैशम्पायनः-	SV-01-07-109-001
एवमुक्तस्तया राजा तां देवीं वाक्यमब्रवीत् ।	SV-01-07-109-001a
धर्मविद्धर्मसंयुक्तमिदं वचनमुत्तमम् ॥	SV-01-07-109-001c
पाण्डुः-	SV-01-07-109-002
एवमेव वरारोह व्युषिताश्वश्चकार ह ।	SV-01-07-109-002a
त्वया यथोक्तं कल्याणि स ह्यासीदमरोपमः ॥	SV-01-07-109-002c
अथ त्विमं प्रवक्ष्यामि धर्म चैव निबोध मे ।	SV-01-07-109-003a
पुराणमृषिभिर्दृष्टं वत्सधर्मविदां वरैः ॥	SV-01-07-109-003c
अनावृताः किल पुरा स्त्रिय आसन्वराङ्गने ।	SV-01-07-109-004a
कामचारप्रचारिण्यस्स्वतन्त्राश्चारुहासिनि ॥	SV-01-07-109-004c
कामान्व्युच्चरमाणानां कौमारान्सुभगे पतीन् ।	SV-01-07-109-005a
नासीदधर्मस्तु तदा स हि धर्मस्सनातनः ॥	SV-01-07-109-005c
तं चैव धर्मं धर्मज्ञे तिर्यग्योनिगताः प्रजाः ।	SV-01-07-109-006a
पालयन्ति वरारोहे यथावदसितेक्षणे ॥	SV-01-07-109-006c
उत्तरेष्वपि रम्भोरु कुरुष्वद्यापि वर्तते ।	SV-01-07-109-007a
स्त्रीणामनुग्रहो धर्मस्स एव हि सनातनः ॥	SV-01-07-109-007c
नाग्निस्तृप्यति काष्ठानां नापगानां महोदधिः ।	SV-01-07-109-008a
नान्तकस्सर्वभूतानां न पुंसां वामलोचना ॥	SV-01-07-109-008c
एवं तृष्णा तु नारीणां पुरुषात्पुरुषान्प्रति ।	SV-01-07-109-009a
अगम्यागमनं स्त्रीणां नास्ति नित्यं शुचिस्मिते ॥	SV-01-07-109-009c
पुत्रं वा किल पौत्रं वा कासाञ्चिद्भ्रातरं तथा ।	SV-01-07-109-010a
रहसीह नरं दृष्ट्वा योनिरुत्क्लिद्यते स्त्रियः ॥	SV-01-07-109-010c
एतत्स्वाभाविकं स्त्रीणामनिमित्तं तु तद्भवेत् ।	SV-01-07-109-011a
अस्मिंस्तु न चिराल्लोके मर्यादेयं यशस्विनि ॥	SV-01-07-109-011c
बभूवोद्दालको नाम महर्षिरिति नश्श्रुतम् ।	SV-01-07-109-012a
श्वेतकेतुरिति ख्यातः पुत्रस्तस्याभवन्मुनिः ॥	SV-01-07-109-012c
मर्यादा स्थापिता येन मनुष्येषु विशेषतः ।	SV-01-07-109-013a
कोपात्कमलपत्राक्षि यदर्थं तन्निबोध मे ॥	SV-01-07-109-013c
श्वेतकेतोस्तदा देवि तप उग्रं समास्थितः ।	SV-01-07-109-014a
ग्रीष्मे पञ्चतपा भूत्वा वर्षास्वभ्रोदकाशनः ॥	SV-01-07-109-014c
शिशिरे जलमध्यस्थस्सह पत्न्या महातपाः ।	SV-01-07-109-015a
उद्दालकं तपस्यन्तं नियमेन समाहितम् ॥	SV-01-07-109-015c
तस्य पुत्रश्श्वेतकेतुः परिचर्यां चकार ह ।	SV-01-07-109-016a
अभ्यागच्छद्द्विजः कश्चिद्वलीपलितसन्ततः ॥	SV-01-07-109-016c
तं दृष्ट्वैव मुनिः प्रीतः पूजयामास शास्त्रतः ।	SV-01-07-109-017a
स्वागतेन च पाद्येन मृदुवाक्यैश्च भामिनी ॥	SV-01-07-109-017c
शाकमूलफलाद्यैश्च वन्यैरन्यैरपूजयत् ।	SV-01-07-109-018a
क्षुत्पिपासाश्रमैकार्तः पूजितस्तु महर्षिणा ॥	SV-01-07-109-018c
विश्रान्तो मुनिमासाद्य पर्यपृच्छद्द्विजस्तदा ।	SV-01-07-109-019a
उद्दालक महर्षे त्वं सत्यं मे ब्रूहि माऽनृतम् ॥	SV-01-07-109-019c
ऋषिपुत्रः कुमारोऽयं दर्शनीयो विशेषतः ।	SV-01-07-109-020a
तव पुत्रमिमं मन्ये कृतकृत्योऽसि तद्वद ॥	SV-01-07-109-020c
उद्दालकः-	SV-01-07-109-021
मम पत्नी महाप्राज्ञ कुशिकस्य सुता मता ।	SV-01-07-109-021a
मामेवानुगता पत्नी मम नित्यमनुव्रता ॥	SV-01-07-109-021c
अरुन्धतीव पत्नीनां तपसा कर्शितस्तनी ।	SV-01-07-109-022a
अस्यां जातश्श्वेतकेतुर्मम पुत्रो महातपाः ॥	SV-01-07-109-022c
वेदवेदाङ्गविद्विप्र मच्छासनपरायणः ।	SV-01-07-109-023a
लोकज्ञस्सर्वलोकेषु विश्रुतस्सत्यवाग्घृणी ॥	SV-01-07-109-023c
द्विजाः-	SV-01-07-109-024
अपूर्वी भार्यया चास्मि वृद्धोऽहं मन्दचाक्षुषः ।	SV-01-07-109-024a
पित्र्यादृणादनिर्मुक्तः पूर्वमेवाकृतास्त्रियः ॥	SV-01-07-109-024c
प्रजारिणी तु पत्नी ते कुलशीलसमाधिनी ।	SV-01-07-109-025a
सदृशी मम गोत्रेण वहाम्येनां क्षमस्व वै ॥	SV-01-07-109-025c
पाण्डुः-	SV-01-07-109-026
इत्युक्त्वा मृगशाबाक्षीं चीरकृष्णाजिनाम्बराम् ।	SV-01-07-109-026a
यष्ट्याधारस्स्रस्तगात्रो मन्दचक्षुरबुद्धिमान् ॥	SV-01-07-109-026c
सव्यापारामक्षमां तामचित्तामात्मनि द्विजः ।	SV-01-07-109-027a
श्वेतकेतोः किल पुरा समक्षं मातरं पितुः ।	SV-01-07-109-027c
जग्राह ब्राह्मणः पापौ गच्छाव इति चाब्रवीत् ॥	SV-01-07-109-027e
ऋषिपुत्रस्ततः कोपं चकारामर्षितस्तदा ॥	SV-01-07-109-028ac
स मातरं तथा दृष्ट्वा नीयमानां बलादिव ।	SV-01-07-109-029a
तपसा दीप्तवीर्यो हि श्वेतकेतुर्न चक्षमे ।	SV-01-07-109-029c
सङ्गृह्य मातरं हस्ते श्वेतकेतुरभाषत ॥	SV-01-07-109-029e
श्वेतकेतुः-	SV-01-07-109-030
दुर्ब्राह्मण विमुञ्च त्वं मातरं मे पतिव्रताम् ।	SV-01-07-109-030a
अयं पिता मे ब्रह्मर्षिः क्षमावान्ब्रह्मवित्तमः ॥	SV-01-07-109-030c
शापानुग्रहयोश्शक्तस्तूष्णीम्भूतो महाव्रतः ।	SV-01-07-109-031a
तस्य पत्नी दमोपेता मम माता विशेषतः ॥	SV-01-07-109-031c
पतिव्रतां तपोवृद्धां साध्वाचारैरलङ्कृताम् ।	SV-01-07-109-032a
प्राणदानेन ते ब्रह्मन्मातृभूतां विमुञ्च वै ॥	SV-01-07-109-032c
वैशम्पायनः-	SV-01-07-109-033
एवमुक्त्वा तु याचन्तं विमुञ्चेति मुहुर्मुहुः ।	SV-01-07-109-033a
प्रत्यवोचद्द्विजो राजन्नप्रगल्भमिदं वचः ॥	SV-01-07-109-033c
द्विजाः-	SV-01-07-109-034
अपत्यार्थं श्वेतकेतो वृद्धोऽहं मन्दचाक्षुषः ।	SV-01-07-109-034a
पिता ते ऋणनिर्मुक्तस्त्वया पुत्रेण काश्यपः ॥	SV-01-07-109-034c
ऋणादहमनिर्मुक्तो वृद्धोऽहं विगतस्पृहः ।	SV-01-07-109-035a
मम को दास्यति सुतां कन्यां सम्प्राप्तयौवनाम् ॥	SV-01-07-109-035c
प्रजारणिमिमां पत्नीं विमुञ्च त्वं महातपः ।	SV-01-07-109-036a
एकया प्रजया प्रीतो मातरं ते ददाम्यहम् ॥	SV-01-07-109-036c
पाण्डुः-	SV-01-07-109-037
एवमुक्तश्श्वेतकेतुर्लज्जया क्रोधमेयिवान् ।	SV-01-07-109-037a
तं क्रुद्धं वै पिता ज्ञात्वा श्वेतकेतुमुवाच ह ॥	SV-01-07-109-037c
उद्दालकः-	SV-01-07-109-038
मा तात कोपं कार्षीस्त्वमेष धर्मस्सनातनः ।	SV-01-07-109-038a
अनावृता हि वर्णानां सर्वेषामङ्गना भुवि ॥	SV-01-07-109-038c
यथा गावस्स्थितास्तात स्वे स्वे वर्णे तथा प्रजाः ॥	SV-01-07-109-039ac
तथैव वै कुटुम्बेषु न प्रमाद्यन्ति कर्हिचित् ।	SV-01-07-109-040a
ऋतुकाले तु सम्प्राप्ते भर्तारं न जहुस्तदा ।	SV-01-07-109-040c
पाण्डुः-	SV-01-07-109-040
एवमुक्तो महाबाहुश्श्वेतकेतुर्न चक्षमे ॥	SV-01-07-109-040e
चकारैव च मर्यादामिमां स्त्रीपुंसयोर्भुवि ॥	SV-01-07-109-041ac
मानुषेष्वसिताङ्गे न त्वेवान्येषु जन्तुषु ।	SV-01-07-109-042a
तदाप्रभृति मर्यादा स्थापितेयमिति श्रुतिः ॥	SV-01-07-109-042c
व्युच्चरन्त्याः पतिं नार्या अद्यप्रभृति पातकम् ।	SV-01-07-109-043a
भ्रूणहत्याकृतं पापं भविष्यत्यसुखावहम् ॥	SV-01-07-109-043c
अद्याप्यनुविधीयन्ते कामद्वेषविवर्जिताः ।	SV-01-07-109-044a
उत्तरेषु महाभागे कुरुष्वेवं यशस्विनि ।	SV-01-07-109-044c
पुराणदृष्टो धर्मोऽयं पूज्यते च महर्षिभिः ॥	SV-01-07-109-044e
भार्यां तथा व्युच्चरतः कौमारीं ब्रह्मचारिणीम् ।	SV-01-07-109-045a
पतिव्रतामेतदेव भविता पातकं भुवि ॥	SV-01-07-109-045c
पत्या नियुक्ता या चैव पत्न्यपत्यार्थमेव च ।	SV-01-07-109-046a
न करिष्यति तस्याश्च भविष्यत्येतदेव हि ॥	SV-01-07-109-046c
इति तेन पुरा भीरु मर्यादा स्थापिताऽबले ।	SV-01-07-109-047a
उद्दालकस्य पुत्रेण धर्मे वै श्वेतकेतुना ॥	SV-01-07-109-047c
तेन भूयस्ततो दृष्टं यस्मिन्नर्थे निबोध तत् ॥	SV-01-07-109-048ac
नियुक्ता पतिना भार्या यद्यपत्यस्य कारणात् ।	SV-01-07-109-049a
न कुर्यात्तत्तथा भीरु सैनस्सुमहदाप्नुयात् ॥	SV-01-07-109-049c
सौदासेन च रम्भोरु नियुक्ताऽपत्यकर्मणि ।	SV-01-07-109-050a
मदयन्ती जगामर्षिं वसिष्ठमिति नश्श्रुतम् ।	SV-01-07-109-050c
तस्माल्लेभेऽथ सा पुत्रमश्मकं नाम भामिनी ॥	SV-01-07-109-050e
भार्या कल्माषपादस्य भर्तुः प्रियचिकीर्षया ॥	SV-01-07-109-051ac
अस्माकमपि वै जन्म विदितं पङ्कजेक्षणे ।	SV-01-07-109-052a
कृष्णद्वैपायनाद्भीरु कुरूणां वंशवृद्धये ॥	SV-01-07-109-052c
तस्मादेतानि सर्वाणि कारणानि नरीक्ष्य तु ।	SV-01-07-109-053a
सम्प्रधार्य मयोक्तं यत्तत्त्वं वै कर्तुमर्हसि ॥	SV-01-07-109-053c
ऋतावृतौ राजपुत्रि स्त्रिया भर्ता शुभेक्षणे ।	SV-01-07-109-054a
नातिवर्त्य इति त्वेवं धर्मं धर्मविदो विदुः ।	SV-01-07-109-054c
शेषेष्वन्येषु कालेषु स्वातन्त्र्यं स्त्री किलार्हति ॥	SV-01-07-109-054e
धर्मं चैव जनास्सन्तः पुराणं परिचक्षते ॥	SV-01-07-109-055ac
भर्ता स्त्रियं राजपुत्रि शुभं वा यदि वाऽशुभम् ।	SV-01-07-109-056a
कार्यं नियुञ्ज्यात्सुश्रोणि कर्तव्यं तदकालिकम् ॥	SV-01-07-109-056c
विशेषतः पुत्रगृध्नुर्हीनः प्रजननात्स्वयम् ।	SV-01-07-109-057a
यथाऽहमनवद्याङ्गि पुत्रदर्शनलालसः ॥	SV-01-07-109-057c
अयं रक्ताङ्गुलितलः पद्मपत्रनिभश्शुभः ।	SV-01-07-109-058a
प्रसादनार्थं सुश्रोणि शिरस्यभ्युद्यतोऽञ्जलिः ॥	SV-01-07-109-058c
मन्नियोगात्सुकेशान्ते मत्तश्श्रेयस्तरैर्द्विजैः ।	SV-01-07-109-059a
अपत्यानि विशिष्टानि कैश्चिदुत्पादयाबले ।	SV-01-07-109-059c
त्वत्कृतेऽहं पृथुश्रोणि गच्छेयं पुत्रिणां गतिम् ॥	SV-01-07-109-059e
वैशम्पायनः-	SV-01-07-109-060
एवमुक्ता ततः कुन्ती पाण्डुं परपुरञ्जयम् ।	SV-01-07-109-060a
प्रत्युवाच वरारोहा भर्तुः प्रियचिकीर्षया ॥	SV-01-07-109-060c
कुन्ती-	SV-01-07-109-061
अधर्मस्सुमहानेषु स्त्रीणां भरतसत्तम ।	SV-01-07-109-061a
यत्प्रसादयते भर्ता प्रसाद्यः क्षत्रियर्षभ ॥	SV-01-07-109-061c
शृणु चेदं महाबाहो मम प्रीतिकरं वचः ॥	SV-01-07-109-062ac
पितृवेश्मन्यहं बाला नियुक्ता तिथिभोजने ।	SV-01-07-109-063a
उग्रं पर्यचरं पूर्वं ब्राह्मणं संशितव्रतम् ।	SV-01-07-109-063c
निगूढनिश्चयं धर्मे यं तं दुर्वाससं विदुः ॥	SV-01-07-109-063e
तमुग्रं संशितात्मानं सर्वयत्नैरतोषयम् ॥	SV-01-07-109-064ac
स मे ह्याचारसंयुक्तमाचष्ट भगवान्मुनिः ।	SV-01-07-109-065a
मन्त्रग्रामं च मे प्रादादब्रवीच्चैव मामिदम् ॥	SV-01-07-109-065c
यं यं देवं त्वमेतेन मन्त्रेणावाहयिष्यसि ।	SV-01-07-109-066a
अकामो वा सकामो वा स समेष्यति ते वशम् ॥	SV-01-07-109-066c
इत्युक्ताऽहं तदा तेन पितृवेश्मनि भारत ।	SV-01-07-109-067a
ब्राह्मणस्य वचस्तथ्यं तस्य कालोऽयमागतः ।	SV-01-07-109-067c
अनुज्ञाता त्वया देवमाह्वयेयं परन्तप ॥	SV-01-07-109-067e
यां मे विद्यां महाराज अददात्स महायशाः ।	SV-01-07-109-068a
तयाऽऽहूतस्सुरः पुत्रं प्रदास्यति सुरोपमम् ॥	SV-01-07-109-068c
अनपत्यकृतं यस्ते शोकं हि व्यपनेष्यति ॥ ॥	SV-01-07-109-069ac
	
	
	
	
अध्यायः 110	
	
	
	
कुन्ती-	SV-01-07-110-001
अपत्यकाम एवं स्यान्ममापत्यं भवेदिति ।	SV-01-07-110-001a
विप्रं वा गुणसम्पन्नं सर्वभूतहिते रतम् ।	SV-01-07-110-001c
अनुजानीहि भद्रं ते दैवतं हि पतिः स्त्रियाः ॥	SV-01-07-110-001e
यं त्वं वक्ष्यसि धर्मज्ञ देवं ब्राह्मणमेव वा ।	SV-01-07-110-002a
यथोद्दिष्टं त्वया वीर तत्कर्तास्मि महाभुज ॥	SV-01-07-110-002c
देवात्पुत्रफलं सद्यो विप्रात्कालान्तरे भवेत् ॥	SV-01-07-110-003ac
आवाहयामि कं देवं कदा वा भरतर्षभ ।	SV-01-07-110-004a
तत्त्वदाज्ञां प्रतीक्षन्तीं विद्ध्यस्मिन्कर्मणीप्सिते ॥	SV-01-07-110-004c
पाण्डुः-	SV-01-07-110-005
धन्योऽस्म्यनुगृहीतोऽस्मि त्वं नो धात्री कुलस्य हि ।	SV-01-07-110-005a
नमो महर्षये तस्मै येन दत्तो वरस्तव ।	SV-01-07-110-005c
न चाधर्मेण धर्मज्ञे शक्याः पालयितुं प्रजाः ॥	SV-01-07-110-005e
तस्मात्त्वं पुत्रलाभाय सन्तानाय ममैव च ।	SV-01-07-110-006a
प्रवरं सर्वदेवानां धर्ममावाहयाबले ॥	SV-01-07-110-006c
वैशम्पायनः-	SV-01-07-110-007
पाण्डुना समनुज्ञाता भारतेन यशस्विना ।	SV-01-07-110-007a
मतिं चक्रे महाराज धर्मस्यावाहने तदा ॥	SV-01-07-110-007c
पाण्डुः-	SV-01-07-110-008
अद्यैव त्वं वरारोहे प्रयतस्व यथाविधि ।	SV-01-07-110-008a
धर्ममावाहय शुभे स हि देवेषु मुख्यभाक् ॥	SV-01-07-110-008c
अधर्मेण न धर्मो वै संयुज्येत कदाचन ।	SV-01-07-110-009a
लोकश्चापि वरारोहे धर्मोऽयमिति मंस्यते ॥	SV-01-07-110-009c
धार्मिकश्च कुरूणां स भविष्यति न संशयः ।	SV-01-07-110-010a
दत्तस्य तस्य धर्मेण नाधर्मे रंस्यते मनः ॥	SV-01-07-110-010c
धर्मादिकं हि धर्मज्ञे धर्मान्तं धर्ममध्यमम् ।	SV-01-07-110-011a
प्रशस्तमिष्टं लोकेषु यशःकीर्तिविवर्धनम् ॥	SV-01-07-110-011c
ततो धर्मं पुरस्कृत्य नियता त्वं शुचिस्मिते ।	SV-01-07-110-012a
आकाराचारसम्पन्ना भजस्वाराधय स्वयम् ॥	SV-01-07-110-012c
वैशम्पायनः-	SV-01-07-110-013
सा तथोक्ता तथेत्युक्त्वा तेन भर्त्रा वराङ्गना ।	SV-01-07-110-013a
अभिवाद्याभ्यनुज्ञाता प्रदक्षिणमथाकरोत् ॥	SV-01-07-110-013c
संवत्सरोषिते गर्भे गान्धार्यां जनमेजय ।	SV-01-07-110-014a
आजुहाव ततो धर्मं कुन्ती गर्भार्थमच्युतम् ॥	SV-01-07-110-014c
सा बलिं त्वरिता देवी धर्मायोपजहार ह ।	SV-01-07-110-015a
जानन्ती धर्ममग्र्यं वै मन्त्रैर्वशमुपानयत् ॥	SV-01-07-110-015c
आहूतो नियमात्कुन्त्या सर्वभूतनमस्कृतः ।	SV-01-07-110-016a
ददृशे भगवान्धर्मस्सन्तानार्थाय पाण्डवे ॥	SV-01-07-110-016c
तस्मिन्बहुमृगे रम्ये शतशृङ्गे नगोत्तमे ।	SV-01-07-110-017a
पाण्डोरर्थे महाभागा कुन्ती धर्ममुपागमत् ॥	SV-01-07-110-017c
ऋतुकाले शुचिस्स्नाता शुक्लवस्त्रा यशस्विनी ।	SV-01-07-110-018a
शय्यां जगाम सुश्रोणी सह धर्मेण सुव्रता ॥	SV-01-07-110-018c
धर्मेण सह सङ्गम्य योगमूर्तिधरेण सा ।	SV-01-07-110-019a
लेभे पुत्रं महाभागं सर्वप्राणभृतां हितम् ॥	SV-01-07-110-019c
ऐन्द्रे चन्द्रमसा युक्ते मुहूर्तेऽभिजितेऽष्टमे ।	SV-01-07-110-020a
दिवा मध्यं गते सूर्ये तिथौ पुण्येऽभिपूजिते ॥	SV-01-07-110-020c
समृद्धयसशं कुन्ती सुषाव समये सुतम् ॥	SV-01-07-110-021ac
जातमात्रे ततस्तस्मिन्वागुवाचाशरीरिणी ।	SV-01-07-110-022a
एष धर्मभृतां श्रेष्ठो भविष्यति विनादिनी ॥	SV-01-07-110-022c
युधिष्ठिर इति ख्यातः पाण्डोः प्रथमजस्सुतः ।	SV-01-07-110-023a
अभवत्प्रथितो राजंस्त्रिषु लोकेषु विर्यवान् ।	SV-01-07-110-023c
यशसा तेजसा चैव वृत्तेन च समन्वितः ॥	SV-01-07-110-023e
संवत्सरे द्वितीये तु गान्धार्या उदरं महत् ।	SV-01-07-110-024a
न च प्राजायत तदा ततस्तां दुःखमाविशत् ॥	SV-01-07-110-024c
श्रुत्वा कुन्तीसुतं जातं बालार्कसमतेजसम् ।	SV-01-07-110-025a
उदरस्यात्मनस्स्थैर्यमुपालभ्य च सौबली ॥	SV-01-07-110-025c
कौरवस्यापरिज्ञातं यत्नेन महता स्वयम् ।	SV-01-07-110-026a
उदरं घातयामास गान्धारी शोकमूर्छिता ॥	SV-01-07-110-026c
ततो जज्ञे मांसपेशी साष्ठीला जनमेजय ।	SV-01-07-110-027a
द्विवर्षसम्भृतां कुक्षौ तामुत्स्रष्टुं प्रचक्रमे ॥	SV-01-07-110-027c
अथ द्वैपायनो राजनाजगाम यदृच्छया ।	SV-01-07-110-028a
तां च मांसमयीं पेशीं ददर्श वदतां वरः ॥	SV-01-07-110-028c
ततोऽब्रवीत्सौबलेयीं किमिदं ते चिकीर्षितम् ।	SV-01-07-110-029a
सा चात्मनो मतं सर्वं शशंस परमर्षये ॥	SV-01-07-110-029c
ज्येष्ठं कुन्तीसुतं जातं श्रुत्वा रविसमप्रभम् ।	SV-01-07-110-030a
दुःखेन परमेणेदमुदरं घातितं मया ॥	SV-01-07-110-030c
शतं च किल पुत्राणां दत्तवानसि मे प्रभो ।	SV-01-07-110-031a
इयं मांसमयी पेशी जाता पुत्रशताय वै ॥	SV-01-07-110-031c
व्यासः-	SV-01-07-110-032
एतावदेतद्गान्धारि नैतज्जात्वन्यथा भवेत् ।	SV-01-07-110-032a
वितथं नोक्तपूर्वं मे स्वैरेष्वपि कदाचन ॥	SV-01-07-110-032c
घृतपूर्णं कुण्डशतं क्षिप्रमानीयतामिति ।	SV-01-07-110-033a
शीताभिरद्भिराष्ठीलामिमां च परिषिञ्च च ॥	SV-01-07-110-033c
वैशम्पायनः-	SV-01-07-110-034
संसिच्यमाना साष्ठीला ह्यभवच्छतधा तदा ॥	SV-01-07-110-034ac
अङ्गुष्ठपर्वमात्राणां गर्भाणां पुनरेव तु ।	SV-01-07-110-035a
एकाधिकशतं पूर्णं यथायोगं विशाम्पते ॥	SV-01-07-110-035c
ततः कुण्डशतं तत्र आनाय्य तु महानृषिः ।	SV-01-07-110-036a
मांसपेश्यास्तदा राजन्क्रमशः कालपर्ययात् ।	SV-01-07-110-036c
ततस्तांस्तेषु कुण्डेषु गर्भान्सर्वान्समादधात् ॥	SV-01-07-110-036e
स्वनुगुप्तेषु देशेषु रक्षां चैषां व्यधापयत् ॥	SV-01-07-110-037ac
शशास चैव कृष्णो हि गर्भाणां रक्षणं तथा ।	SV-01-07-110-038a
उवाच चैनां भगवान्कालेनैव तथा पुनः ॥	SV-01-07-110-038c
व्यासः-	SV-01-07-110-039
घटमानेषु कुण्डेषु जाताञ्जानीहि शोभने ।	SV-01-07-110-039a
अह्नोत्तराः कुमारस्ते कुण्डेभ्यस्तु समुत्थिताः ॥	SV-01-07-110-039c
तेनैवैषां क्रमेणासीज्ज्योष्ठानुज्येष्ठता तदा ।	SV-01-07-110-040a
जन्मतश्च प्रमाणेन ज्येष्ठः कुन्तीसुतोऽभवत् ॥	SV-01-07-110-040c
वैशम्पायनः-	SV-01-07-110-041
एवं सन्दिश्य कौरव्यं कृष्णद्वैपायनस्तदा ।	SV-01-07-110-041a
जगाम पर्वतायैव तपसे संशितव्रतः ।	SV-01-07-110-041c
धार्मिकं तं सुतं दृष्ट्वा पाण्डुस्तां पुनरब्रवीत् ॥	SV-01-07-110-041e
पाण्डुः-	SV-01-07-110-042
प्राहुः क्षत्रबलं ज्येष्ठं बलज्येष्ठं सुतं वृणे ।	SV-01-07-110-042a
ततः कुन्तीमभिक्रम्य शशासातीव भारत ॥	SV-01-07-110-042c
वायुमावाहयस्वेति स देवो बलवत्तरः ॥	SV-01-07-110-043ac
अश्वमेधः क्रतुश्रेष्ठो ज्योतिश्श्रेष्ठो दिवाकरः ।	SV-01-07-110-044a
ब्राह्मणो द्विपदां श्रेष्ठो बलश्रेष्ठस्तु मारुतः ॥	SV-01-07-110-044c
मारुतं मरुतां श्रेष्ठं सर्वप्राणिभिरीडितम् ।	SV-01-07-110-045a
आवाहय त्वं नियमात्पुत्रार्थं वरवर्णिनि ॥	SV-01-07-110-045c
स नो यं दास्यति सुतं स प्राणबलवान्नृषु ।	SV-01-07-110-046a
भविष्यति वरारोहे बलज्येष्ठा हि भूमिपाः ॥	SV-01-07-110-046c
वैशम्पायनः-	SV-01-07-110-047
तथोक्तवति सा काले वायुमेवाजुहाव च ।	SV-01-07-110-047a
द्वितीयेनोपहारेण तेनोक्तविधिना पुनः ॥	SV-01-07-110-047c
तैरेव नियमैस्स्थित्वा मन्त्रग्राममुदीरयत् ।	SV-01-07-110-048a
आजगाम ततो वायुः किं करोमीति चाब्रवीत् ॥	SV-01-07-110-048c
लज्जान्विता ततः कुन्ती पुत्रमैच्छन्महाबलम् ।	SV-01-07-110-049a
तथाऽस्त्विति च तां वायुस्समालभ्य दिवं गतः ॥	SV-01-07-110-049c
तस्माज्जज्ञे महावीर्यो भीमो भीमपराक्रमः ।	SV-01-07-110-050a
तमप्यतिबलं जातं वागुवाचाशरीरिणी ।	SV-01-07-110-050c
सर्वेषां बलिनां श्रेष्ठो जातोऽयमिति भारत ॥	SV-01-07-110-050e
जातमात्रे कुमारे तु सर्वलोकस्य पार्थिवाः ।	SV-01-07-110-051a
मूत्राम्बु सुस्रुवुस्सर्वे व्यथिताश्च प्रपेदिरे ॥	SV-01-07-110-051c
वाहनानि विशीर्यन्ते विमुञ्चन्त्यश्रुबिन्दवः ॥	SV-01-07-110-052ac
यथाऽनिलस्समुद्धूतस्समर्थः कम्पने भुवः ।	SV-01-07-110-053a
तथा मन्युपरीताङ्गो भीमो भीमपराक्रमः ॥	SV-01-07-110-053c
इदं चाद्भुतमत्रासीज्जातमात्रे वृकोदरे ।	SV-01-07-110-054a
यदङ्कात्पतितो मातुश्शिलां गात्रैरचूर्णयत् ॥	SV-01-07-110-054c
कुन्ती तु सह पुत्रेण याता सुरुचिरं सरः ।	SV-01-07-110-055a
स्नात्वा तु सुतमादाय दशमेऽहनि यादवी ॥	SV-01-07-110-055c
दैवतान्यर्चयिष्यन्ती निर्जगामाश्रमात्पृथा ।	SV-01-07-110-056a
शैलस्यान्तेन गच्छन्त्यास्तदा भरतसत्तम ।	SV-01-07-110-056c
निश्चक्राम महाव्याघ्रो जिघांसन्गिरिगह्वरात् ॥	SV-01-07-110-056e
तमापतन्तं शार्दूलं विकृष्याथ कुरूत्तमः ।	SV-01-07-110-057a
निर्बिभेद शरैः पाण्डुस्त्रिभिस्त्रिदशविक्रमः ॥	SV-01-07-110-057c
नादेन महता तां तु पूरयन्तं गिरेर्गुहाम् ।	SV-01-07-110-058a
दृष्ट्वा शैलमुपारोढुमैच्छत्कुन्ती भयात्ततः ॥	SV-01-07-110-058c
त्रासेनास्यास्सुतस्त्वङ्कात्पपात भरतर्षभ ।	SV-01-07-110-059a
पर्वतस्योपरिस्थाया अधस्तादपतच्छिशुः ॥	SV-01-07-110-059c
स शिलाश्चूर्णयामास वज्रवद्वज्रिचोदितः ॥	SV-01-07-110-060ac
पुत्रस्नेहात्ततः पाण्डुरभ्यधावद्गिरेस्तटम् ।	SV-01-07-110-061a
पतता तेन शतधा शिला गात्रैर्विचूर्णिता ।	SV-01-07-110-061c
शिलां च चूर्णितां दृष्ट्वा परं विस्मयमागमत् ॥	SV-01-07-110-061e
स तु जन्मनि भीमस्य विनदन्तं विनादितम् ।	SV-01-07-110-062a
ददर्श गिरिशृङ्गस्थं व्याघ्रं व्याघ्रपराक्रमः ॥	SV-01-07-110-062c
दारसंरक्षणार्थाय रक्षमाणस्तथाऽऽत्मजम् ।	SV-01-07-110-063a
सदा बाणधनुष्पाणिरभवत्कुरुनन्दनः ॥	SV-01-07-110-063c
मघे चन्द्रमसा युक्ते सिंहे चाभ्युदिते गुरौ ।	SV-01-07-110-064a
दिवा मध्यगते सूर्ये तिथौ पुण्ये त्रयोदशे ॥	SV-01-07-110-064c
मैत्रे मुहूर्ते सा कुन्ती सुषुवे भीममच्युतम् ॥	SV-01-07-110-065ac
यस्मिन्नहनि भमस्तु जज्ञे भीमपराक्रमः ।	SV-01-07-110-066a
तामेव रात्रिं पूर्वं तु जज्ञे दुर्योधनो नृपः ॥	SV-01-07-110-066c
दुर्योधने जातमात्रे दिक्षु सर्वासु भारत ।	SV-01-07-110-067a
क्रव्यादाः प्राणदन्घोराश्शिवाश्चाशिवनिस्वनाः ।	SV-01-07-110-067c
ववर्ष रुधिरं देवो भयमावेदयन्महत् ॥	SV-01-07-110-067e
एतस्मिन्नन्तरे राजा धृतराष्ट्रोऽम्बिकासुतः ।	SV-01-07-110-068a
समाहूय बहून्विप्रान्विदुरं चेदमब्रवीत् ॥	SV-01-07-110-068c
धृतराष्ट्रः-	SV-01-07-110-069
श्रुतं मया यथा जातो ज्येष्ठः पाण्डोस्सुतः किल ।	SV-01-07-110-069a
स तु दुर्योधनाच्छ्रेष्ठस्तस्मिन्राज्यं न संशयः ॥	SV-01-07-110-069c
अयं त्वनन्तरं तस्माद्राजा भवितुमर्हति ।	SV-01-07-110-070a
एतं विब्रूत मे प्रश्नं यद्वाऽस्मिन्दृश्यते फलम् ॥	SV-01-07-110-070c
अस्मिञ्जाते निमित्तानि संशयन्त्यशिवं महत् ।	SV-01-07-110-071a
अतो ब्रवीमि विदुर द्रुतं मां भयमाविशत् ॥	SV-01-07-110-071c
वैशम्पायनः-	SV-01-07-110-072
वाक्यस्यैतस्य निधने दिक्षु सर्वासु भारत ।	SV-01-07-110-072a
क्रव्यादाः प्राणदन्घोराश्शिवाश्चाशिवशंसिनः ॥	SV-01-07-110-072c
लक्षयित्वा निमित्तानि तानि सर्वाणि भारत ।	SV-01-07-110-073a
तेऽब्रुवन्ब्राह्मणा राजन्विदुरश्च महामतिः ॥	SV-01-07-110-073c
विदुरः-	SV-01-07-110-074
अयं कुलान्तकृज्जातो यस्माच्च कुलपांसनः ।	SV-01-07-110-074a
तस्य त्यागेन शान्तिस्स्यात्पुष्टिस्त्वपनये भवेत् ॥	SV-01-07-110-074c
शतमेकोनमप्यस्तु पुत्राणां ते महीपते ।	SV-01-07-110-075a
एकेन कुरु नः क्षेमं कुलस्य च कुलस्य च ॥	SV-01-07-110-075c
त्यजेदेकं कुलस्यार्थे ग्रामस्यार्थे कुलं त्यजेत् ।	SV-01-07-110-076a
ग्रामं जनपदस्यार्थे आत्मार्थे पृथिवीं त्यजेत् ॥	SV-01-07-110-076c
वैशम्पायनः-	SV-01-07-110-077
स तथा विदुरेणोक्तस्तैश्च विप्रैर्जनाधिपः ।	SV-01-07-110-077a
न चकार तदा राजा पुत्रस्नेहसमन्वितः ॥	SV-01-07-110-077c
ततः पुत्रशतं सर्वं धृतराष्ट्रस्य भारत ।	SV-01-07-110-078a
अह्नां शतेन सञ्जज्ञे कन्या चैका शतात्परा ॥	SV-01-07-110-078c
गान्धार्यां क्लिश्यमानायां वर्धमाने तथोदये ।	SV-01-07-110-079a
वैश्या सा त्वम्बिकापुत्रं कन्या परिचचार ह ॥	SV-01-07-110-079c
तया समभवद्राजा धृतराष्ट्रो यदृच्छया ।	SV-01-07-110-080a
तस्यामजनयत्पुत्रं युयुत्सुं नाम भारत ॥	SV-01-07-110-080c
इत्थमेकशतं जज्ञे पुत्राणां भरतर्षभ  ।	SV-01-07-110-081a
महारथानां वीराणां कन्या चैकाऽथ दुश्शला ॥	SV-01-07-110-081c
धृतराष्ट्रस्य राजेन्द्र यथा ते कथितं मया ॥ ॥	SV-01-07-110-082ac
	
	
	
	
	
अध्यायः 111	
	
	
	
जनमेजयः-	SV-01-07-111-001
धृतराष्ट्रस्य पुत्राणामादितः कथितं त्वया ।	SV-01-07-111-001a
ऋषेर्मतात्पुत्रशतं न तु कन्याऽत्र कीर्तिता ॥	SV-01-07-111-001c
वेश्यापुत्रो युयुत्सुश्च एतदेकशतं द्विज ।	SV-01-07-111-002a
जन्मापि धार्तराष्ट्रस्य उक्तमेतन्महर्षिणा ।	SV-01-07-111-002c
कथं हि सम्भवस्तस्माद्दुश्शलाया ब्रवीहि मे ॥	SV-01-07-111-002e
वैशम्पायनः-	SV-01-07-111-003
साध्वयं प्रश्न उद्दिष्टः पाण्डवेय ब्रवीमि ते ॥	SV-01-07-111-003ac
तां मांसपेशीं तु तदा स्वयमेव महामुनिः ।	SV-01-07-111-004a
शीताभिरद्भिस्सिञ्चन्वै भागं भागमधारयत् ॥	SV-01-07-111-004c
यो यथा कल्प्यते भागस्तं तु धात्र्यस्य वै पृथक् ।	SV-01-07-111-005a
घृतपूर्णेषु कुण्डेषु एकैकं प्राक्षिपत्तदा ॥	SV-01-07-111-005c
एतस्मिन्नन्तरे साध्वी गान्धारी सुमहायशाः ।	SV-01-07-111-006a
नाब्रवीच्च ऋषिं किञ्चिद्गौरवाच्च यशस्विनी ॥	SV-01-07-111-006c
मनसा चिन्तयद्देवी एतत्पुत्रशतं मम ।	SV-01-07-111-007a
भविष्यति न सन्देहो न चर्षिर्भाषतेऽन्यथा ॥	SV-01-07-111-007c
मम वै परमा तुष्टिर्दुहिता मे भवेद्यदि ।	SV-01-07-111-008a
एका शताधिका बाला शतस्यापि कनीयसी ॥	SV-01-07-111-008c
ततो दौहित्रजांल्लोकानवाप्तस्स्यात्पतिर्मम ।	SV-01-07-111-009a
अहं च कृतकृता स्यां दुहित्रा सह सङ्गता ॥	SV-01-07-111-009c
अधिकं किल नारीणां प्रीतिर्जामातृभिर्भवेत् ।	SV-01-07-111-010a
अपत्यं युवतिं चापि दृष्ट्वा प्रीतिमवाप्नुयाम् ॥	SV-01-07-111-010c
यदि सत्यं तपो वा मे गुरवस्तोषिता यदि ।	SV-01-07-111-011a
सुकृतं चेह लोकेऽस्ति तथाऽस्तु दुहिता मम ॥	SV-01-07-111-011c
एतस्मिन्नेव काले तु कृष्णद्वैपायनस्स्वयम् ।	SV-01-07-111-012a
व्यभजत्सहसा विप्रस्तां पेशीं गर्भसम्भवाम् ॥	SV-01-07-111-012c
गण्यमानेषु कुण्डेषु शते पूर्णे महात्मना ।	SV-01-07-111-013a
अभवच्चापरं खण्डं वामहस्ते तदा किल ॥	SV-01-07-111-013c
पूर्णं पुत्रशतं ह्येव न मिथ्या वागुदीरिता ।	SV-01-07-111-014a
दैवयोगात्त्वयं भाग एको दृष्टश्शतात्परः ।	SV-01-07-111-014c
एषा ते सुभगे कन्या भविष्यति यथेप्सिता ॥	SV-01-07-111-014e
ततोऽन्यद्घृतकुण्डं तु आनाय्य सुमहातपाः ।	SV-01-07-111-015a
प्रक्षिपत्तं तदा राजन्कन्याभागं परन्तप ॥	SV-01-07-111-015c
सम्भूता चैव कालेन सर्वेषां च यवीयसी ॥	SV-01-07-111-016ac
ऐतत्ते कथितं वीर दुश्शलाजन्म चैव तु ।	SV-01-07-111-017a
ब्रूहि राजेन्द्र किं भूयः कथये पाण्डुनन्दन ॥ ॥	SV-01-07-111-017c
	
	
	
	
	
अध्यायः 112	
	
	
	
जनमेजयः-	SV-01-07-112-001
ज्येष्ठाऽनुज्येष्ठतां चैव नामधेयानि चापि भो ।	SV-01-07-112-001a
धृतराष्ट्रस्य पुत्राणामानुपूर्व्येण कीर्तय ॥	SV-01-07-112-001c
वैशम्पायनः-	SV-01-07-112-002
दुर्योधनो युयुत्सुश्च राजन्दुश्शासनस्तथा ।	SV-01-07-112-002a
दुर्धर्षो दुर्मुखश्चैव जलसन्धिस्समस्समः ॥	SV-01-07-112-002c
विन्दानुविन्दौ दुष्षाहस्सुबाहुर्दुष्प्रधर्षणः ।	SV-01-07-112-003a
दुर्मदश्चित्रयोधी च दुष्कर्णः कर्ण एव च ॥	SV-01-07-112-003c
विविंशतिर्विकर्णश्च जलसन्धस्सुलोचनः ।	SV-01-07-112-004a
चित्रो विचित्रश्चित्राक्षश्चारुचित्रश्शरासनः ॥	SV-01-07-112-004c
दुर्मर्षणो दुष्प्रधर्षो विवित्सुर्विकटश्शमः ।	SV-01-07-112-005a
ऊर्णनाभस्सुनाभश्च तथा नन्दोपनन्दकौ ॥	SV-01-07-112-005c
सेनापतिस्सुषेणश्च कुण्डोदरमहोदरौ ।	SV-01-07-112-006a
चित्रध्वजश्चित्ररथश्चित्रबाहुरमित्रजित् ॥	SV-01-07-112-006c
चित्रबाणश्चित्रवर्मा सुवर्मा दुर्विमोचनः ।	SV-01-07-112-007a
चित्रसेनश्च विक्रान्तस्सुचित्रश्चित्रवर्मवान् ॥	SV-01-07-112-007c
अपराजितः कुण्डितको विशालाक्षो दुरावरः ।	SV-01-07-112-008a
अजितश्च जयन्तश्च जयत्सेनोऽथ दुर्जयः ॥	SV-01-07-112-008c
दृढहस्तस्सुहस्तश्च वातवेगसुवर्चसौ ।	SV-01-07-112-009a
आदित्यकेतुर्बह्वाशी नागदन्तोग्रशायिनौ ॥	SV-01-07-112-009c
कवची निषङ्गी पाशी च कुण्डधारो धनुर्ग्रहः ।	SV-01-07-112-010a
उग्रो भीमरथो भीमो भीमबाहुरलोलुपः ॥	SV-01-07-112-010c
भीमकर्मा सुबाहुश्च भीमविक्रान्त एव च ।	SV-01-07-112-011a
अभयो रूढकर्मा च तथा दृढरथाश्च यः ॥	SV-01-07-112-011c
अनाधृष्यः कुण्डभेदी विरावी दीर्घलोचनः ।	SV-01-07-112-012a
दीर्घध्वजो दीर्घजङ्घ अदीर्घो दीर्घ एव च ॥	SV-01-07-112-012c
दीर्घबाहुर्महाबाहुर्व्यूढोरुः कनकध्वजः ।	SV-01-07-112-013a
महाकुण्डश्च कुण्डश्च कुण्डजश्चित्रजस्तथा ॥	SV-01-07-112-013c
असनश्चित्रकश्चैव दुश्शला चैव भारत ।	SV-01-07-112-014a
एतदेकशतं राजन्कन्या चैका प्रकीर्तिता ।	SV-01-07-112-014c
नामधेयानुपूर्व्येण विद्धि जन्मक्रमं नृप ॥	SV-01-07-112-014e
सर्वेऽप्यतिरथाश्शूरास्सर्वे युद्धविशारदाः ।	SV-01-07-112-015a
सर्वे वेदविनीताश्च नानाशास्त्रेषु चाभवन् ॥	SV-01-07-112-015c
सर्वे संसक्तविद्यास्तु मुख्याभिजनशोभिताः ॥	SV-01-07-112-016ac
सर्वेषामनुरूपं च कृतदाराः कृतश्रमाः ।	SV-01-07-112-017a
धृतराष्ट्रेण समये समीक्ष्य विधिवत्तदा ॥	SV-01-07-112-017c
दुश्शलां समये राजा सिन्धुराजाय भारत ।	SV-01-07-112-018a
जयद्रथाय प्रददौ सौबलानुमतात्तदा ॥	SV-01-07-112-018c
इति पुत्रशतं राजन्युयुत्सुश्च तथाऽपरः ।	SV-01-07-112-019a
कन्यका दुश्शला चैव यथावत्कीर्तितं मया ॥ ॥	SV-01-07-112-019c
	
	
	
	
	
अध्यायः 113	
	
	
	
वैशम्पायनः-	SV-01-07-113-001
जाते बलवतां श्रेष्ठे पाण्डुश्चिन्तापरोऽभवत् ।	SV-01-07-113-001a
कथमन्यो मम सुतो लोके श्रेष्ठो भवेदिति ॥	SV-01-07-113-001c
दैवं पुरुषकारश्च यत्र लोकः प्रतिष्ठितः ।	SV-01-07-113-002a
ततो दैवात्तु तपसा लप्स्ये पुत्रं महाबलम् ॥	SV-01-07-113-002c
इन्द्रो हि राजा देवानां प्रधान इति मे श्रुतः ।	SV-01-07-113-003a
अप्रमेयबलोत्साहो वीर्यवानमितद्युतिः ॥	SV-01-07-113-003c
तं तोषयित्वा तपसा पुत्रं लप्स्ये महाबलम् ।	SV-01-07-113-004a
यं दास्यति स नः पुत्रं स प्रधानो भविष्यति ॥	SV-01-07-113-004c
अमानुषान्मानुषांश्च स सङ्ग्रामे हनिष्यति ।	SV-01-07-113-005a
तपसा कर्मणा चैव तस्मात्तप्स्ये महत्तपः ॥	SV-01-07-113-005c
ततः पाण्डुस्तु राजर्षिः मन्त्रयित्वा महर्षिभिः ।	SV-01-07-113-006a
आदिश्य कुन्त्याः कौरव्य व्रतं सांवत्सरं शुभम् ।	SV-01-07-113-006c
आत्मनश्च महावीर्य एकपादस्थितोऽभवत् ॥	SV-01-07-113-006e
उग्रं तपस्स आतस्थे परमेण समाधिना ।	SV-01-07-113-007a
आरिराधयिषुश्चैवं त्रिदशानां तमीश्वरम् ॥	SV-01-07-113-007c
सूर्येण सह धर्मात्मा पर्यवर्तत भारत ।	SV-01-07-113-008a
तं तु कालेन महता वासवः प्रत्यभाषत ॥	SV-01-07-113-008c
इन्द्रः-	SV-01-07-113-009
पुत्र तव प्रदास्यामि त्रिषु लोकेषु विश्रुतम् ।	SV-01-07-113-009a
मित्रेभ्यो ब्राह्मणेभ्यश्च सुहृद्भ्यश्चार्थसाधकम् ॥	SV-01-07-113-009c
सुतं तेऽग्र्यं प्रदास्यामि सर्वामित्रविनाशनम् ॥	SV-01-07-113-010ac
वैशम्पायनः-	SV-01-07-113-011
इत्युक्तस्तु महेन्द्रेण कौरवः कुरुवर्धनः ।	SV-01-07-113-011a
कुन्तीं राजसुतां पाण्डुरपत्यार्थेऽभ्यचोदयत् ।	SV-01-07-113-011c
धर्मं बलं च निश्चित्य यथा स्यादिति भारत ॥	SV-01-07-113-011e
पाण्डुः-	SV-01-07-113-012
नीतिमन्तं महात्मानमादित्यसमतेजसम् ।	SV-01-07-113-012a
दुराधर्षं रणे शूरं देवराजमिवानघम् ॥	SV-01-07-113-012c
पुत्रं जनय सुश्रोणि धाम क्षत्रियतेजसाम् ।	SV-01-07-113-013a
लब्धः प्रसादो देवेन्द्रात्तमाह्वय शुचिस्मिते ॥	SV-01-07-113-013c
वैशम्पायनः-	SV-01-07-113-014
जातेषु धृतराष्ट्रस्य कुमारेषु महात्मसु ।	SV-01-07-113-014a
कुन्ती पुनरपत्याय देवराजमुपाह्वयत् ॥	SV-01-07-113-014c
ततः पर्यचरत्तेन बलिना भगवानपि ।	SV-01-07-113-015a
अथाजगाम देवेन्द्रो जनयामास चार्जुनम् ॥	SV-01-07-113-015c
उत्तराभ्यां तु पूर्वाभ्यां फल्गुनीभ्यां ततो दिवा ।	SV-01-07-113-016a
जातस्तु फाल्गुने मासि तेनासौ फल्गुनस्स्मृतः ॥	SV-01-07-113-016c
जातमात्रे कुमारे तु सर्वभूतप्रहर्षिणी ।	SV-01-07-113-017a
सूतके वर्तमानानां वागुवाचाशरीरिणी ॥	SV-01-07-113-017c
मेघगम्भीरनिर्घोषा नभो नादयती तदा ॥	SV-01-07-113-018ac
कार्तवीर्यसमः पुत्रो देवतुल्यपराक्रमः ।	SV-01-07-113-019a
एष शक्र इवाजय्यः प्रापयिष्यति ते यशः ॥	SV-01-07-113-019c
अदित्या विष्णुना प्रीतिर्यथा समभिवर्धिता ।	SV-01-07-113-020a
तथा विष्णुसमः प्रीतिं वर्धयिष्यति तेऽर्जुनः ॥	SV-01-07-113-020c
एष मद्रान्वशे कृत्वा कोसलान्सह केकयैः ।	SV-01-07-113-021a
चेदिकाशिकरूशांश्च कुरूणां लक्ष्म धास्यति ॥	SV-01-07-113-021c
एतस्य भुजवीर्येण त्रासितास्सुरशत्रवः ।	SV-01-07-113-022a
निवातकवचास्सङ्ख्ये प्रहास्यन्ते च जीवितम् ॥	SV-01-07-113-022c
हिरण्यपुरमारुष्य निहनिष्यति संयुगे ।	SV-01-07-113-023a
पुलोमजायास्तनयान्कालकेयांश्च सर्वशः ॥	SV-01-07-113-023c
गत्वोत्तरां दिशं वीरो विजित्य युधि पार्थिवान् ।	SV-01-07-113-024a
धनरत्नौघममितमानयिष्यति पाण्डवः ॥	SV-01-07-113-024c
एतस्य भुजवीर्येण खाण्डवे हव्यवाहनः ।	SV-01-07-113-025a
मेदसा सर्वभूतानां तुष्टिं यास्यति वै पराम् ॥	SV-01-07-113-025c
ग्रामणीश्च महीपालानेष जित्वा महाबलः ।	SV-01-07-113-026a
भ्रातृभिस्सहितो वीरस्त्रीन्मेधानाहरिष्यति ॥	SV-01-07-113-026c
जामदग्न्यसमः कुन्ति शिबेरौशीनरात्परः ।	SV-01-07-113-027a
एवं वीर्यवतां श्रेष्ठो महाभागो भविष्यति ॥	SV-01-07-113-027c
एष चास्त्राणि दिव्यानि निखिलेन हरिष्यति ।	SV-01-07-113-028a
विप्रनष्टां श्रियं चायमाहर्ता भरतर्षभ ॥	SV-01-07-113-028c
एतदत्यद्भुतं राजन्कुन्त्याः पार्थस्य सूतके ।	SV-01-07-113-029a
उक्तवान्वायुराकाशे कुन्ती शुश्राव भारत ॥	SV-01-07-113-029c
वाचमुच्चरितामुच्चैस्तां निशम्य यशस्विनीम् ।	SV-01-07-113-030a
बभूव पमो हर्षश्शतशृङ्गनिवासिनाम् ॥	SV-01-07-113-030c
ततो देवनिकायानां सेन्द्राणां च दिवौकसाम् ।	SV-01-07-113-031a
आकाशे दुन्दुभीनां च बभूवातुलनिस्वनः ॥	SV-01-07-113-031c
उदतिष्ठन्महामेघाः पुष्पवृष्टिभिरावृतः ।	SV-01-07-113-032a
समवेत्य च देवानां गणः पार्थमपूजयत् ॥	SV-01-07-113-032c
काद्रवेया वैनतेया गन्धर्वाप्सरसस्तथा ।	SV-01-07-113-033a
प्रजानां पतयस्सर्वे सप्त चैव महर्षयः ॥	SV-01-07-113-033c
भरद्वाजः कश्यपो गौतमश्च विश्वामित्रो जमदग्निर्वसिष्ठः ।	SV-01-07-113-034a
यश्चोदितो भास्करोऽभूत्प्रनष्टस्सोऽप्यत्रिरत्र भगवान्सम्बभूव ॥	SV-01-07-113-034c
मरीचिरङ्गिराश्चैव पुलस्त्यः पुलहः क्रतुः ।	SV-01-07-113-035a
दक्षप्रजापतिश्चैव मरीचिः प्रीतिमाप्तवान् ।	SV-01-07-113-035c
गन्धर्वाप्सरसश्चैव किन्नरास्समवादयन् ॥	SV-01-07-113-035e
दिव्यमाल्याम्बरधरास्सर्वालङ्कारभूषिताः ।	SV-01-07-113-036a
ते च प्रकाशा मर्त्येषु सर्वोपस्कारसम्भृताः ॥	SV-01-07-113-036c
उपगायन्ति बीभत्सुमुपनृत्यन्ति चैव हि ॥	SV-01-07-113-037ac
ततो गन्धर्वतूर्येषु प्रणदत्सु विहायसि ।	SV-01-07-113-038a
बहुभिस्सह गन्धर्वैरगायत च तुम्बुरुः ॥	SV-01-07-113-038c
भीमसेनोग्रसेनौ च पूर्णायुरनघस्तदा ।	SV-01-07-113-039a
गोमासुर्धृतराष्ट्रश्च सूर्यवर्चास्तथाऽष्टमः ॥	SV-01-07-113-039c
युगपस्तृणपः कार्ष्णी नन्दी चित्ररथस्तथा ।	SV-01-07-113-040a
त्रयोदशस्स्थूलशिराः पर्जन्यश्च चतुर्दशः ॥	SV-01-07-113-040c
कलिः पञ्चदशश्चात्र किन्तुनारस्तु षोडशः ।	SV-01-07-113-041a
किन्नरा देवगन्धर्वा उपगायन्धनञ्जयम् ॥	SV-01-07-113-041c
सद्वान्बृहद्वान्बृहकः करालश्च महायशाः ।	SV-01-07-113-042a
ब्रह्मचारी बहुगुणः सुवर्णश्चेति विश्रुतः ॥	SV-01-07-113-042c
विश्वावसुर्भुमन्युश्च सुचन्द्रो दशमस्स्मृतः ।	SV-01-07-113-043a
इत्येते देवगन्धर्वा उपगायन्धनञ्जयम् ॥	SV-01-07-113-043c
हाहा हूहूश्च गन्धर्वो हंसश्च भरतर्षभ ।	SV-01-07-113-044a
इत्येते देवगन्धर्वा उपगायन्धनञ्जयम् ॥	SV-01-07-113-044c
तथैवाप्सरसो हृष्टास्सर्वालङ्कारभूषिताः ।	SV-01-07-113-045a
ननृतुश्च वरारोहा जगुरायतलोचनाः ॥	SV-01-07-113-045c
अनूचानानवद्याङ्गी क्रियामुख्या गुणावरा ।	SV-01-07-113-046a
अतिकेशा तथा साची दीर्घकेशी त्वलम्बुसा ॥	SV-01-07-113-046c
मरीचिश्शुशुका चैव विद्युद्वर्णा तिलोत्तमा ।	SV-01-07-113-047a
अद्रिका लक्षणा क्षेमा देवी रम्भा मनोरमा ।	SV-01-07-113-047c
उर्वशी चैव राजेन्द्र ननृतर्गीतनिस्वनैः ॥	SV-01-07-113-047e
असिता च सुबाहुश्च सुमनास्सुवपुस्तथा ।	SV-01-07-113-048a
पुण्डरीका सुगन्धा च सुरथा च प्रमाथिनी ॥	SV-01-07-113-048c
काम्या शारद्वती चैव ननृतुस्तत्र सङ्घशः ॥	SV-01-07-113-049ac
मेनका सहजन्या च वर्णिका पुञ्जिकस्थला ।	SV-01-07-113-050a
घृताची चैव विश्वाची पूर्वाचित्तिः क्रतुस्तथा ॥	SV-01-07-113-050c
प्रम्लोचन्ती च विख्याता अनुम्लोचन्ती च तादृशी ।	SV-01-07-113-051a
उर्वश्येकादशीत्येता जगुरायतलोचनाः ॥	SV-01-07-113-051c
धाताऽर्यमा च मित्रश्च वरुणोंऽशो भगस्तथा ।	SV-01-07-113-052a
इन्द्रो विवस्वान्पूषा च पर्जन्यो दशमस्स्मृतः ॥	SV-01-07-113-052c
ततस्त्वष्टा ततो विष्णुरजघन्यो जघन्यजः ।	SV-01-07-113-053a
इत्येते द्वादशादित्या ज्वलन्तस्सूर्यवर्चसः ।	SV-01-07-113-053c
महिमानं पाण्डवस्य कुर्वन्तस्तस्थुरम्बरे ॥	SV-01-07-113-053e
मृगव्याधश्च शर्वश्च निर्ऋतिश्च महायशाः ।	SV-01-07-113-054a
अजैकपादहिर्बुध्न्यः पिनाकी च परन्तपः ॥	SV-01-07-113-054c
भवनोऽथेश्वरश्चैव कपाली च विशाम्पते ।	SV-01-07-113-055a
स्थाणुर्भगश्च भगवान्रुद्रास्तत्रावतस्थिरे ॥	SV-01-07-113-055c
धरो ध्रुवश्च सोमश्च आपश्चैवानलोऽनिलः ।	SV-01-07-113-056a
प्रत्यूषश्च प्रभासश्च वसवश्चावतस्थिरे ॥	SV-01-07-113-056c
यथैव वसवस्त्वष्टौ मरुतश्च महाबलाः ।	SV-01-07-113-057a
नासत्यश्चैव दस्रश्च स्मृतौ द्वावश्विनाविति ॥	SV-01-07-113-057c
तौ चाश्विनौ तथा साध्यास्तस्य जन्मनि संस्थिताः ॥	SV-01-07-113-058ac
क्रतुर्दक्षो वसुस्सत्यः कालः कामो मुनिस्तथा ।	SV-01-07-113-059a
मरुमां ल्लुलुमांश्चैव रोचमानस्तु तेजसा ।	SV-01-07-113-059c
विश्वे देवा इति ख्यातास्तस्यासञ्जन्मनि स्थिताः ॥	SV-01-07-113-059e
कर्णिकारश्च मण्डुश्च वासुकिश्च भुजङ्गमः ।	SV-01-07-113-060a
अब्जपश्चावकुण्डश्च तक्षकश्च महाबलः ॥	SV-01-07-113-060c
अभव्यास्तेजसा दीप्ता उग्रक्रोधा महाबलाः ।	SV-01-07-113-061a
एते महात्मानस्तस्य नागाः प्राञ्जलयस्स्थिताः ॥	SV-01-07-113-061c
तार्क्ष्यश्चारिष्टनेमिश्च गरुडश्च महायशाः ।	SV-01-07-113-062a
अरुणश्चारुणिश्चैव वैनतेया उपासत ॥	SV-01-07-113-062c
आययुस्तपसा युक्ता महायुक्ता महाबलाः ।	SV-01-07-113-063a
महान्पितामहस्त्वेनं वस्त्रेण रजसा तदा ॥	SV-01-07-113-063c
प्रतिजग्राह नप्तारं राजर्षिपरिवारितः ॥	SV-01-07-113-064ac
सगरेणाम्बरीषेण नहुषेण ययातिना ।	SV-01-07-113-065a
धीमता धुन्धुमारेण राज्ञोपरिचरेण ह ॥	SV-01-07-113-065c
मुचुकुन्देन मान्धात्रा बहुनाऽरिष्टनेमिना ।	SV-01-07-113-066a
भरतेन दिलीपेन सर्वैश्च जनमेजय ।	SV-01-07-113-066c
पुरुस्सार्धं नृपतिभिर्जग्राह कुरुपुङ्गवम् ॥	SV-01-07-113-066e
अन्ये च बहवस्तत्र समासन्राजसत्तमाः ॥	SV-01-07-113-067ac
एते चान्ये च बहवो नरलोकाधिपास्तथा ।	SV-01-07-113-068a
देवलोकादिहागम्य प्रैक्षन्त भरतर्षभम् ।	SV-01-07-113-068c
विद्योतमानं वपुषा भासयन्तं दिशो दश ॥	SV-01-07-113-068e
लक्षणैर्व्यञ्जितैर्युक्तस्सर्वैर्माहात्म्यसूचकैः ।	SV-01-07-113-069a
एतं दृष्ट्वा महावीर्यं विस्मिता ऋषिसत्तमाः ॥	SV-01-07-113-069c
अधिकां स्म ततो वृत्तिं वर्वन्ते पाण्डवं प्रति ।	SV-01-07-113-070a
पाण्डुः प्रीतेन मनसा नत्वा देवनपूजयत् ॥	SV-01-07-113-070c
पाण्डुना पूजिता देवाः प्रत्यूचुर्नृपसत्तमम् ।	SV-01-07-113-071a
देवाः-	SV-01-07-113-071
प्रादुर्भूतो ह्ययं धर्मो देवतानां प्रसादतः ॥	SV-01-07-113-071c
मातरिश्वा ह्ययं भीमो बलवानरिमर्दनः ।	SV-01-07-113-072a
साक्षादिन्द्रस्स्वयं जातः प्रसादाच्च शतक्रतोः ॥	SV-01-07-113-072c
फल्गुनो जयतां श्रेष्ठः पूरुवंशविवर्धनः ॥	SV-01-07-113-073ac
पितृत्वाद्देवतानां हि नास्ति पुण्यतरस्त्वया ।	SV-01-07-113-074a
धन्यस्त्वमचिरादेव स्वर्गं प्राप्स्यसि पुण्यभाक् ।	SV-01-07-113-074c
वैशम्पायनः-	SV-01-07-113-074
इत्युक्त्वा देवतास्सर्वा विप्रजग्मुर्यथागतम् ॥	SV-01-07-113-074e
पाण्डुश्च पुनरेवार्यां पुत्रलोभान्महाबलः ।	SV-01-07-113-075a
प्रादिशद्दर्शनीयार्थी कुन्ती त्वेनमथाब्रवीत् ॥	SV-01-07-113-075c
न वै चतुर्थप्रसवं विदुरापत्सु भारत ।	SV-01-07-113-076a
अतःपरमनाचारं पञ्चमे वार्धकी भवेत् ॥	SV-01-07-113-076c
स वै विद्वन्धर्ममिमं सञ्चोदयति मां कथम् ।	SV-01-07-113-077a
अपत्यलाभात्त्वं राजन्प्रमत्त इव भाषसे ॥	SV-01-07-113-077c
पाण्डुः-	SV-01-07-113-077
एवमेतद्धर्मशास्त्रं यथा वदसि तत्तथा ॥ ॥	SV-01-07-113-077c
	
	
	
	
	
अध्यायः 114	
	
	
	
वैशम्पायनः-	SV-01-07-114-001
कुन्तीपुत्रेषु जातेषु धृतराष्ट्रात्मजेषु च ।	SV-01-07-114-001a
मद्रराजसुता पाण्डुमिदं वचनमब्रवीत् ॥	SV-01-07-114-001c
माद्री-	SV-01-07-114-002
न मेऽस्ति त्वयि सन्तानो विगुणेऽपि तथाऽनघ ।	SV-01-07-114-002a
नावरत्वे वरार्हायाः स्थित्वा चानघ नित्यदा ॥	SV-01-07-114-002c
गान्धार्याश्चैव नृपते जातं पुत्रशतं तथा ।	SV-01-07-114-003a
श्रुत्वा न मे तथा दुःखमभवत्कुरुनन्दन ॥	SV-01-07-114-003c
इदं तु मे महद्दुःखं तुल्यतायामपुत्रता ।	SV-01-07-114-004a
दिष्ट्या त्विदानीं भर्तुर्मे कुन्त्यामप्यस्ति सन्ततिः ॥	SV-01-07-114-004c
यदि त्वपत्यसन्तानं कुन्ती राजसुता मयि ।	SV-01-07-114-005a
कुर्यादनुग्रहो मे स्यात्तव चैव हितं भवेत् ॥	SV-01-07-114-005c
स्तम्भो हि मे सपत्नीत्वादस्ति कुन्तिसुतान्प्रति ।	SV-01-07-114-006a
यदि तु त्वं प्रसन्नो मे स्वयमेनां प्रचोदय ॥	SV-01-07-114-006c
पाण्डुः-	SV-01-07-114-007
ममाप्येष सदा माद्रि हृद्यर्थः परिवर्तते ।	SV-01-07-114-007a
न तु त्वां प्रसहे वक्तुमिष्टानिष्टविवक्षया ॥	SV-01-07-114-007c
तव त्वनुमतो राज्ञि प्रयतिष्ये यथासुखम् ।	SV-01-07-114-008a
आंशसे न चिरात्कुन्ती वचो मे प्रतिपत्स्यते ।	SV-01-07-114-008c
वैशम्पायनः-	SV-01-07-114-009
ततः कुन्तीं पुनः पाण्डुरेकाग्रमिदमब्रवीत् ॥	SV-01-07-114-008e
पाण्डुः-	SV-01-07-114-009
अनुगृह्णीष्व कल्याणि मद्रराजसुतामपि ।	SV-01-07-114-009a
कुलस्य मम सन्तानं लोकस्य च कुरु प्रियम् ॥	SV-01-07-114-009c
मम वा पिण्डलाभाय पूर्वेषां च महात्मनाम् ।	SV-01-07-114-010a
मत्प्रियार्थं च कल्याणि कुरु कल्याणमुत्तमम् ॥	SV-01-07-114-010c
कुलस्य पिण्डवृद्धिश्च कुलस्य किल सन्ततिः ।	SV-01-07-114-011a
मम चेष्टस्य निर्वृत्तिस्तव चापि परं यशः ॥	SV-01-07-114-011c
यशसोऽर्थाय चैव त्वं कुरु कर्म सुदुष्करम् ॥	SV-01-07-114-012ac
प्राप्य देवादपत्यं च यज्ञैरिष्ट्वा सहस्रशः ।	SV-01-07-114-013a
तथा मन्त्रविदो विप्रांस्तर्पयित्वा सुदुष्करम् ।	SV-01-07-114-013c
गुरूनभ्युपगच्छन्ति यशसोऽर्थाय भामिनि ॥	SV-01-07-114-013e
तथा ब्रह्मर्षयः पूर्वे ब्राह्मणाश्च तपोधनाः ।	SV-01-07-114-014a
चक्रुरुच्चावचं कर्म यशसोऽर्थाय दुष्करम् ॥	SV-01-07-114-014c
तथा राजर्षयो वीरा मनुवैन्यादयः पृथक् ।	SV-01-07-114-015a
यथोक्तं धर्मयुक्तानि चक्रुः कर्माणि शोभने ॥	SV-01-07-114-015a
सा त्वमद्य प्लवेनैव तारयैनामनिन्दिते ।	SV-01-07-114-016a
अपत्यसंविभागेन परां कीर्तिमवाप्स्यसि ॥	SV-01-07-114-016c
धर्म्यं वै धर्मशास्त्रोक्तं यथा वदसि तत्तथा ।	SV-01-07-114-017a
तस्मादनुग्रहं माद्र्याः कुरुष्व वरवर्णिनि ॥	SV-01-07-114-017c
एवमुक्ताऽब्रवीत्स्नेहात्सकृच्चिन्तय दैवतम् ।	SV-01-07-114-018a
तत्र ते भविताऽपत्यमनुरूपमसंशयम् ॥	SV-01-07-114-018c
वैशम्पायनः-	SV-01-07-114-019
कुन्त्या मन्त्रे कृते तस्मिन्विधिदृष्टेन कर्मणा ।	SV-01-07-114-019a
ततो राजसुता स्नाता शयने संविवेश ह ॥	SV-01-07-114-019c
ततो माद्री विचार्यैका जगाम मनसाश्विनौ ।	SV-01-07-114-020a
तथा च माद्र्यपत्यार्थे प्रायुङ्क्त बलिमुत्तमम् ॥	SV-01-07-114-020c
तावागम्य सुतौ तस्यां जनयामासतुर्यमौ ।	SV-01-07-114-021a
नकुलं सहदेवं च रूपेणाप्रतिमं भुवि ॥	SV-01-07-114-021c
तथैव तावपि यमौ वागुवाचाद्भुतोपमौ ॥	SV-01-07-114-022ac
कर्मतो भक्तितश्चैव शीलेन विनयैस्तथा ।	SV-01-07-114-023a
रूपसत्वगुणश्रेष्ठावेताविति नराधिप ।	SV-01-07-114-023c
भासतस्तेजसाऽत्यर्थं रूपद्रविणसम्पदा ॥	SV-01-07-114-023e
कुन्तीमथ पुनः पाण्डुर्माद्र्यर्थे समचोदयत् ।	SV-01-07-114-024a
तमुवाच पतिं राजन्रहस्युक्ता सती तदा ॥	SV-01-07-114-024c
कुन्ती-	SV-01-07-114-025
युक्ता सकृद्द्वन्द्वमेषा लेभे तेनास्मि वञ्चिता ।	SV-01-07-114-025a
बिभेम्यस्याः परिभवान्नारीणां गतिरिदृशी ॥	SV-01-07-114-025c
नाज्ञासिषमहं मूढा द्वन्द्वाह्वाने द्वयं फलम् ।	SV-01-07-114-026a
तस्मान्नाहं नियोक्तव्या त्वयैषोऽस्तु वरो मम ॥	SV-01-07-114-026c
वैशम्पायनः-	SV-01-07-114-027
एवं पाण्डुसुताः पञ्च देवदत्ता महाबलाः ।	SV-01-07-114-027a
सम्भूताः कीर्तिमन्तस्ते कुरुवंशविवर्धनाः ॥	SV-01-07-114-027c
देवौजसस्सत्त्ववन्तस्सर्वशस्त्रविशारदाः ।	SV-01-07-114-028a
दिव्यसंहननास्सर्वे सर्वे भास्वरमूर्तयः ॥	SV-01-07-114-028c
सर्वक्षणसम्पन्नास्सोमवत्प्रियदर्शनाः ।	SV-01-07-114-029a
सिंहदर्पा महेष्वासास्सिंहविक्रान्तचारिणः ॥	SV-01-07-114-029c
सिंहक्षीबा मनुष्येन्द्रा ववृधुर्देवदर्शनाः ॥	SV-01-07-114-030ac
विवर्धमानास्ते तत्र पुण्ये हैमवते गिरौ ।	SV-01-07-114-031a
विस्मयं जनयामासुर्महर्षीणां समेयुषाम् ॥	SV-01-07-114-031c
नामानि चाक्रिरे तेषां शतशृङ्गनिवासिनः ।	SV-01-07-114-032a
ऋषयः कर्मतश्चैव रूपतस्स्नेहतस्तथा ॥	SV-01-07-114-032c
युधिष्ठिर इति ज्येष्ठं भीम इत्येव मध्यमम् ।	SV-01-07-114-033a
तृतीयमर्जुन इति कुन्तीपुत्रानकल्पयन् ॥	SV-01-07-114-033c
पूर्वजं नकुलं चेति सहदेवं तथाऽपरम् ।	SV-01-07-114-034a
ऊचुर्माद्रीसुतावेवं महाभागास्तपस्विनः ॥	SV-01-07-114-034c
एकवर्षान्तरास्त्वेते परस्परमरिन्दमाः ।	SV-01-07-114-035a
अन्ववर्तन्त पार्थाश्च यमौ पुत्रौ तथैव च ॥	SV-01-07-114-035c
ते च पञ्च शतं चैव कुरुवंशविवर्धनाः ।	SV-01-07-114-036a
सर्वे ववृधिरे राजन्कालेनाप्स्विव पङ्कजाः ॥	SV-01-07-114-036c
जातमात्रानुपादाय शतशृङ्गनिवासिनः ।	SV-01-07-114-037a
पाण्डोः पुत्रानमन्यन्त तापसास्स्वानिवात्मजान् ॥	SV-01-07-114-037c
ततस्तु वृष्णयस्सर्वे वसुदेवपुरोगमाः ।	SV-01-07-114-038a
पाण्डुश्शापभयाद्भीतश्शतशृङ्गमुपेयिवान् ।	SV-01-07-114-038c
तत्रैव मुनिभिस्सार्धं तापसोऽभूत्तपश्चरन् ॥	SV-01-07-114-038e
शाकमूलफलाहारस्तपस्वी नियतेन्द्रियः ।	SV-01-07-114-039a
ध्यानयोगपरो राजा बभूवेति च वादकाः ॥	SV-01-07-114-039c
प्रबुवन्ति स्म बहवस्तच्छ्रुत्वा शोककर्शिताः ।	SV-01-07-114-040a
पाण्डोः प्रीतिसमायुक्ताः कदा श्रोष्याम सत्कथाः ॥	SV-01-07-114-040c
इत्येवं कथयन्तस्ते वृष्णयस्सह बान्धवैः ।	SV-01-07-114-041a
पाण्डोः पुत्रागमं श्रुत्वा सर्वे हर्षसमन्विताः ॥	SV-01-07-114-041c
सभाजयन्तस्तेऽन्योन्यं वसुदेवं वचोऽब्रुवन् ॥	SV-01-07-114-042ac
वृष्णयः-	SV-01-07-114-043
न भवेरन्क्रियाहीनाः पाण्डोः पुत्रा महायशः ।	SV-01-07-114-043a
पाण्डोः प्रियहितान्वेषी प्रेषय त्वं पुरोहितम् ।	SV-01-07-114-043c
वैशम्पायनः-	SV-01-07-114-043
वसुदेवस्तथेत्युक्त्वा विससर्ज पुरोहितम् ॥	SV-01-07-114-043e
युक्तानि च कुमाराणां पारबर्हाण्यनेकशः ।	SV-01-07-114-044a
कुन्तीं माद्रीं च सन्दिश्य दासीदासपरिच्छदम् ॥	SV-01-07-114-044c
गावो रौप्यं हिरण्यं च प्रेषयामास भारत ।	SV-01-07-114-045a
तानि सर्वाणि सङ्गृह्य प्रययौ स पुरोहितः ॥	SV-01-07-114-045c
तमागतं द्विजश्रेष्ठं काश्यपं वै पुरोहितम् ।	SV-01-07-114-046a
पूजयामास विधिवत्पाण्डुः परपुरञ्जयः ॥	SV-01-07-114-046c
पृथा माद्री च संहृष्टे वसुदेवं प्रशंसताम् ।	SV-01-07-114-047a
ततः पाण्डुः क्रियास्सर्वाः पाण्डवान्समकारयत् ॥	SV-01-07-114-047c
गर्भाधानादिकृत्यानि चौलोपनयनानि च ।	SV-01-07-114-048a
काश्यपः कृतवान्सर्वमुपाकर्म च भारत ॥	SV-01-07-114-048c
चौलोपनयनादूर्ध्वमृषभाक्षा यशस्विनः ।	SV-01-07-114-049a
वैदिकाध्ययने सर्वे समपद्यन्त पारगाः ॥	SV-01-07-114-049c
शय्यातेः प्रथमः पुत्रश्शुको नाम परन्तपः ।	SV-01-07-114-050a
येन सागरपर्यन्ता धनुषा निर्जिता मही ॥	SV-01-07-114-050c
अश्वमेधशतैरिष्ट्वा स महात्मा महामखैः ।	SV-01-07-114-051a
आराध्य देवतास्सर्वाः पितॄनपि महामतिः ॥	SV-01-07-114-051c
शतशृङ्गे तपस्तेपे शाकमूलफलाशनः ॥	SV-01-07-114-052ac
तेनोपकरणश्रेष्ठैश्शिक्षया चोपबृंहिताः ।	SV-01-07-114-053a
तत्प्रसादाद्धनुर्वेदे समपद्यन्त पारगाः ॥	SV-01-07-114-053c
गदायां पारगो भीमस्तोमरेषु युधिष्ठिरः ।	SV-01-07-114-054a
असिचर्मणि निष्णातौ यमौ सत्त्ववतां वरौ ॥	SV-01-07-114-054c
धनुर्वेदे गतः पारं सव्यसाची परन्तपः ।	SV-01-07-114-055a
शुक्रेण समनुज्ञातो मत्समोऽयमिति प्रभो ॥	SV-01-07-114-055c
अनुज्ञाय ततो राजा शक्तिं खङ्गं तथा शरान् ।	SV-01-07-114-056a
धनुश्च ददतां श्रेष्ठस्तालमात्रं महाप्रभम् ॥	SV-01-07-114-056c
विपाठक्षुरनाराचान्गृध्रपत्रानलङ्कृतान् ।	SV-01-07-114-057a
ददौ पार्थाय संहृष्टो महोरगसमप्रभान् ॥	SV-01-07-114-057c
अवाप्य सर्वशस्त्राणि मुदितो वासवात्मजः ।	SV-01-07-114-058a
मेने सर्वान्महीपालानपर्याप्तान्स्वतेजसः ॥	SV-01-07-114-058c
एकवर्षान्तरास्त्वेते परस्परमरिन्दमाः ।	SV-01-07-114-059a
अन्ववर्तन्त पार्थाश्च माद्रीपुत्रौ तथैव च ॥	SV-01-07-114-059c
ते च पञ्च शतं चैव कुरुवंशविवर्धनाः ।	SV-01-07-114-060a
सर्वे ववृधुरल्पेन कालेनाप्स्विव नीरजाः ॥ ॥	SV-01-07-114-060c
	
	
	
	
	
अध्यायः 115	
	
	
	
वैशम्पायनः-	SV-01-07-115-001
पाण्डवानां तथाऽऽयुष्यं शृणु कौरवनन्दन ।	SV-01-07-115-001a
जगाम हास्तिनपुरं षोडशाब्दो युधिष्ठिरः ॥	SV-01-07-115-001c
पञ्चदशाब्दो भीमस्तु चतुर्दशाब्दो धनञ्जयः ।	SV-01-07-115-002a
त्रयोदशाब्दौ च यमौ जग्मतुर्नागसाह्वयम् ॥	SV-01-07-115-002c
तत्र त्रयोदशाब्दानि धार्तराष्ट्रैस्सहोषिताः ।	SV-01-07-115-003a
षट्च मासाञ्जातुगृहान्मुक्ता जातो घटोत्कचः ॥	SV-01-07-115-003c
षण्मासानेकचक्रायां वर्षं पाञ्चालके गृहे ।	SV-01-07-115-004a
धार्तराष्ट्रैस्सहोषित्वा पञ्च वर्षाणि भारत ॥	SV-01-07-115-004c
इन्द्रप्रस्थे वसन्तस्ते त्रीणि वर्षाणि विंशतिम् ।	SV-01-07-115-005a
द्वादशाब्दान्यथैकं च बभ्रमुर्द्यूतनिर्जिताः ॥	SV-01-07-115-005c
भुक्त्वा षट्त्रिंशतं राज्यं सागरान्तां वसुन्धराम् ।	SV-01-07-115-006a
मासैष्षड्भिर्महात्मानस्सर्वे कृष्णपरायणाः ।	SV-01-07-115-006c
राज्ये परीक्षितं स्थाप्य इष्टां गतिमवाप्नुवन् ॥	SV-01-07-115-006e
एवं युधिष्ठिरस्यापि आयुरष्टोत्तरं शतम् ॥	SV-01-07-115-007ac
अर्जुनात्केशवो ज्येष्ठस्त्रिभिर्मासैर्महाभुजः ।	SV-01-07-115-008a
कृष्णात्सङ्कर्षणो ज्येष्ठस्त्रिभिर्मासैर्महाबलः ॥	SV-01-07-115-008c
दर्शनीयांस्ततः पुत्रान्पाण्डुः पञ्च महावने ।	SV-01-07-115-009a
तान्पश्यन्पर्वते रम्ये स्वबाहुबलपालितान् ॥	SV-01-07-115-009c
सुपुष्पितवने काले प्रवृत्ते मधुमाधवे ।	SV-01-07-115-010a
पूर्णे चतुर्दशे वर्षे फल्गुनस्य च धीमतः ॥	SV-01-07-115-010c
तदा उत्तरफल्गुन्यां प्रवृत्ते स्वस्तिवाचने ।	SV-01-07-115-011a
रक्षणे विस्मृता कुन्ती व्यग्रा ब्राह्मणभोजने ।	SV-01-07-115-011c
पुरोहितेन सहिता ब्राह्मणान्पर्यवेषयत् ॥	SV-01-07-115-011e
तस्मिन्काले समाहूय माद्रीं मदनमोहितः ।	SV-01-07-115-012a
भूतसम्मोहने काले सभार्यो व्यचरद्वने ॥	SV-01-07-115-012c
पलाशैस्तिलकैश्चूतैश्चम्पकैः पारिभद्रकैः ।	SV-01-07-115-013a
कर्णिकारैरशोकैश्च मल्लिकैरतिमुक्तकैः ॥	SV-01-07-115-013c
वकुलैस्तिलकैस्सालैः पनसैर्वनकिंशुकैः ।	SV-01-07-115-014a
अन्यैश्च बहुभिर्वृक्षैर्लतापुष्पफलैर्वृतम् ॥	SV-01-07-115-014c
जलस्थानैश्च विविधैः पद्मिनीभिश्च शोभितम् ।	SV-01-07-115-015a
पाण्डोर्वनं तु सम्प्रेक्ष्य प्रजज्ञे हृदि मन्मथः ॥	SV-01-07-115-015c
मत्तभ्रमरसङ्गीतं कोकिलस्वनमिश्रितम् ॥	SV-01-07-115-016ac
गामानैस्तु गन्धर्वैः पुरा नागपुरे यथा ।	SV-01-07-115-017a
प्रहृष्टमनसं तत्र विहरन्तं यथाऽमरम् ।	SV-01-07-115-017c
तं माद्र्यनुजगामैका वसने बिभ्रती शुभे ॥	SV-01-07-115-017e
समीक्षमाणस्य तु तां वयस्स्थां तनुवाससम् ।	SV-01-07-115-018a
तस्य कामः प्रववृधे गहनेऽग्निरिवोत्थितः ॥	SV-01-07-115-018c
रहस्यात्मसमां दृष्ट्वा राजा राजीवलोचनाम् ।	SV-01-07-115-019a
न शशाक नियन्तुं तं कामं कामबलात्कृतः ॥	SV-01-07-115-019c
अथ सोऽष्टादशे वर्षे ऋतौ माद्रीमलङ्कृताम् ।	SV-01-07-115-020a
आजुहाव ततः पाण्डुः परीतात्मा यशस्विनीम् ॥	SV-01-07-115-020c
तत एनां बलाद्राजा निजग्राह रहोगतः ।	SV-01-07-115-021a
वार्यमाणस्तया देव्या विस्फुरन्त्या यथाबलम् ॥	SV-01-07-115-021c
स तु कामपरीतात्मा तं शापं नान्वबुध्यत ।	SV-01-07-115-022a
माद्रीं मैथुनधर्मेण गच्छमानो बलादिव ॥	SV-01-07-115-022c
जीवितान्ताय कौरव्यो मन्मथस्य वशं गतः ।	SV-01-07-115-023a
शापजं भयमुत्सृज्य जगामैव बलात्प्रियाम् ॥	SV-01-07-115-023c
तस्य कामात्मनो बुद्धिस्साक्षात्कालेन मोहिता ।	SV-01-07-115-024a
सम्प्रमथ्येन्द्रियग्रामं प्रनष्टा सहचेतना ॥	SV-01-07-115-024c
स तया सह सङ्गम्य भार्यया कुरुसत्तमः ।	SV-01-07-115-025a
पाण्डुः परमधर्मात्मा युयुजे कालधर्मणा ॥	SV-01-07-115-025c
क्षणेनाभ्यपतद्राजा राजधानीं यमस्य वै ॥	SV-01-07-115-026ac
ततो माद्री समालिङ्ग्य राजानं गतचेतसम् ।	SV-01-07-115-027a
आक्रोशपरमायत्ता चक्रवाकी यथा पतिम् ॥	SV-01-07-115-027c
तं श्रुत्वा करुणं शब्दं सहसोत्पतितं तदा ।	SV-01-07-115-028a
सहपुत्रा ततः कुन्ती माद्रीपुत्रौ च पाण्डवौ ।	SV-01-07-115-028c
आजग्मुस्सहितास्तत्र यत्र राजा तथागतः ॥	SV-01-07-115-028e
ततो माद्र्यब्रवीद्राजन्नार्ता कुन्तीमिदं तदा ।	SV-01-07-115-029a
एकैव त्वमिहागच्छ तिष्ठन्तां तत्र दारकाः ॥	SV-01-07-115-029c
एतच्छ्रुत्वा वचस्तस्यास्तत्रैवावार्य दरकान् ।	SV-01-07-115-030a
हताऽहमिति विक्रुश्य सहसोपजगाम ताम् ॥	SV-01-07-115-030c
दृष्ट्वा माद्रीं च पाण्डुं च शयानौ धरणीतले ।	SV-01-07-115-031a
कुन्ती शोकपरीताङ्गी विललाप सुदुःखिता ॥	SV-01-07-115-031c
कुन्ती-	SV-01-07-115-032
रक्ष्यमाणो मया नित्यं धीरस्सततमात्मवान् ।	SV-01-07-115-032a
कथं त्वामत्यतिक्रान्तश्शापं जानन्वनौकसः ॥	SV-01-07-115-032c
ननु नाम त्वया माद्रि रक्षितव्यो नराधिपः ।	SV-01-07-115-033a
सा कथं लोभितवती विजने त्वं नराधिपम् ॥	SV-01-07-115-033c
माद्री-	SV-01-07-115-034
विधिना चिदितस्यास्य मां दृष्ट्वा विजने वने ।	SV-01-07-115-034a
अचिन्तयित्वा तच्छापं प्रहर्षस्समजायत ॥	SV-01-07-115-034c
कुन्ती-	SV-01-07-115-035
कथं दिने वसन्ते त्वामासाद्य च रहोगताम् ।	SV-01-07-115-035a
तं विचिन्तयतश्शापं प्रहर्षस्समजायत ॥	SV-01-07-115-035c
धन्या त्वमसि बाह्लीके मत्सौभाग्यतरा भुवि ।	SV-01-07-115-036a
दृष्टवत्यसि यद्वक्त्रं प्रहृष्टस्य महीपतेः ॥	SV-01-07-115-036c
माद्री-	SV-01-07-115-037
अलोभ्यमानेन मया वार्यमाणेन चासकृत् ।	SV-01-07-115-037a
आत्मा न धारितस्तेन सत्यं दिष्टं चिकीर्षुणा ॥	SV-01-07-115-037c
वैशम्पायानः-	SV-01-07-115-038
तस्यास्तद्वचनं श्रुत्वा कुन्ती शोकाग्नितापिता ।	SV-01-07-115-038a
पपात सहसा भूमौ छिन्नमूल इव द्रुमः ॥	SV-01-07-115-038c
निश्चेष्टा पतिता भूमौ मोहेन न चचाल सा ॥	SV-01-07-115-039ac
तस्मिन्क्षणे कृतस्नानममलाम्बरसंवृतम् ।	SV-01-07-115-040a
अलङ्कारकृतं पाण्डुं शयानं शयने शुभे ॥	SV-01-07-115-040c
कुन्तीमुत्थाप्य माद्री च मोहेनाविष्टचेतनाम् ।	SV-01-07-115-041a
एह्येहीति तां कुन्तीं दर्शयामास कौरवम् ॥	SV-01-07-115-041c
पादयोः पतिता कुन्ती पुनरुत्थाय भूमिपम् ।	SV-01-07-115-042a
रक्तचन्दनदिग्धाङ्गं महारजनवाससम् ॥	SV-01-07-115-042c
सस्मितेन तु वक्त्रेण गदन्तमिव भारत ।	SV-01-07-115-043a
परिरभ्य तदा मोहाद्विललापाकुलेन्द्रिया ।	SV-01-07-115-043c
माद्री चापि समालिङ्ग्य राजानं विललाप सा ॥	SV-01-07-115-043e
तं तथाऽधिगतं पाण्डुमृषयस्सह चारणैः ।	SV-01-07-115-044a
अभ्येत्य सहितास्सर्वे शोकाश्रूणि प्रवर्तयन् ॥	SV-01-07-115-044c
अस्तं गतमिवादित्यं सुशुष्कमिव सागरम् ।	SV-01-07-115-045a
दृष्ट्वा पाण्डुं नरव्याघ्रं शोचन्ति स्म महर्षयः ॥	SV-01-07-115-045c
समानशोका ऋषयः पाण्डवाश्च बभूविरे ।	SV-01-07-115-046a
ते समाश्वासिते विप्रैर्विलेपतुरनिन्दिते ॥	SV-01-07-115-046c
कुन्ती-	SV-01-07-115-047
हा राजन्कस्य नो हित्वा गच्छसि त्रिदशालयम् ॥	SV-01-07-115-047ac
हा राजन्मम मन्दायाः कथं माद्रीं समेत्य वै ।	SV-01-07-115-048a
निधनं प्राप्तवान्राजन्मद्भाग्यपरिसङ्क्षयात् ॥	SV-01-07-115-048c
युधिष्ठिरं भीमसेनमर्जुनं च यमावुभौ ।	SV-01-07-115-049a
कस्य हित्वा प्रियान्पुत्रान्प्रयातोऽसि विशाम्पते ॥	SV-01-07-115-049c
नूनं त्वां त्रिदशा देवाः प्रतिनन्दन्ति भारत ।	SV-01-07-115-050a
यथा हि तप उग्रं ते चरितं ब्रह्मसंसदि ॥	SV-01-07-115-050c
आवाभ्यां सहितो राजन्गमिष्यसि दिवं शुभम् ।	SV-01-07-115-051a
आजमीढाजमीढानां कर्मणा चरतां गतिम् ॥	SV-01-07-115-051c
ननु नाम सहावाभ्यां गमिष्यामीति नस्त्वया ।	SV-01-07-115-052a
प्रतिज्ञातं कुरुश्रेष्ठ यदाऽस्मि वनमागता ॥	SV-01-07-115-052c
आवाभ्यां त्वेव सहितो गमिष्यसि विशां पते ।	SV-01-07-115-053a
मुहूर्ते क्षम्यतां राजनारोक्ष्यावश्चितां तव ॥	SV-01-07-115-053c
वैशम्पायनः-	SV-01-07-115-054
विलपित्वा भृशं त्वेवं निस्सञ्ज्ञे पतिते भुवि ।	SV-01-07-115-054a
यथा मृगे हते मृग्यौ लुब्धैर्वनगतस्तदा ॥	SV-01-07-115-054c
युधिष्ठिरमुखास्सर्वे पाण्डवा वेदपरागाः ।	SV-01-07-115-055a
तेऽभ्यागत्य पितुर्मूले निस्सञ्ज्ञाः पतिता भुवि ।	SV-01-07-115-055c
पाण्डोः पादौ परिष्वज्य विलपन्ति स्म पाण्डवाः ॥	SV-01-07-115-055e
युधिष्ठिरः-	SV-01-07-115-056
हा विनष्टास्स्म तातेति हा अनाथा भवामहे ।	SV-01-07-115-056a
क्षणेनैव महाराज अहो लोकस्य चित्रता ॥	SV-01-07-115-056c
नास्मद्विधा राजपुत्रा अधन्यास्सन्ति भारत ।	SV-01-07-115-057a
त्वद्विनाशाच्च राजेन्द्र राज्यप्रस्खलनात्तथा ॥	SV-01-07-115-057c
बान्धवानामथाज्ञानात्प्राप्तास्स्म व्यसनं महत् ।	SV-01-07-115-058a
किं करिष्यामहे राजन्कर्तव्यं नः प्रसीदताम् ॥	SV-01-07-115-058c
भीमसेनः-	SV-01-07-115-059
हित्वा राज्यं च भोगांश्च शतशृङ्गे निवासिना ।	SV-01-07-115-059a
त्वया लब्धास्स्म राजेन्द्र महता तपसा वयम् ॥	SV-01-07-115-059c
हित्वा मानं वनं गत्वा स्वयमाहृत्य भक्षणम् ।	SV-01-07-115-060a
शाकमूलफलैर्वन्यैर्भरणं वै त्वया कृतम् ॥	SV-01-07-115-060c
पुत्रानुत्पाद्य पितरो यमिच्छन्ति महात्मनः ।	SV-01-07-115-061a
त्रिवर्गफलमिच्छन्तस्तस्य कालोऽयमागतः ॥	SV-01-07-115-061c
अभुक्त्वैव फलं राजन्गन्तुं नार्हसि भारत ।	SV-01-07-115-062a
वैशम्पायनः-	SV-01-07-115-062
इत्येवमुक्त्वा पितरं भीमोऽपि विललाप ह ॥	SV-01-07-115-062c
अर्जुनः-	SV-01-07-115-063
प्रनष्टं भारतं वंशं पाण्डुना पुनरुद्धृतम् ॥	SV-01-07-115-063ac
तस्मिंस्तपोवनगते नष्टं राज्यं सराष्ट्रकम् ।	SV-01-07-115-064a
पुनर्निस्सारितं क्षत्रं पाण्डुपुत्रैश्च पञ्चभिः ।	SV-01-07-115-064c
एतच्छ्रुत्वाऽनुमोदित्वा गन्तुमर्हसि कौरव ॥	SV-01-07-115-064e
वैशम्पायनः-	SV-01-07-115-065
इत्येवमुक्त्वा पितरं विललाप धनञ्जयः ॥	SV-01-07-115-065ac
यमौ-	SV-01-07-115-066
दुस्सञ्जयं तपः कृत्वा लब्ध्वा नो भरतर्षभ ।	SV-01-07-115-066a
पुत्रलाभस्य महतश्शुश्रूषादिफलं त्वया ।	SV-01-07-115-066c
न चावाप्तं त्वया तात त्वत्पित्रा तु यथा पुरा ॥	SV-01-07-115-066e
वैशम्पायनः-	SV-01-07-115-067
एवमुक्त्वा यमौ चापि विलेपतुरथातुरौ ॥	SV-01-07-115-067ac
कुन्ती-	SV-01-07-115-068
अहं ज्येष्ठा धर्मपत्नी ज्येष्ठं धर्मफलं मम ।	SV-01-07-115-068a
अवश्यम्भाविनो भावान्मा मा माद्रि निवर्तय ॥	SV-01-07-115-068c
अन्विष्यामीह भर्तारमहं प्रेतवशं गतम् ।	SV-01-07-115-069a
उत्तिष्ठैनं विसृज्य त्वमिमान्रक्षस्व दारकान् ।	SV-01-07-115-069c
अवाप्य पुत्राँल्लब्धात्मा वीरपत्नीत्वमर्थये ॥	SV-01-07-115-069e
वैशम्पायनः-	SV-01-07-115-070
मद्रराजसुता कुन्तीमिदं वचनमब्रवीत् ॥	SV-01-07-115-070ac
माद्री-	SV-01-07-115-071
अहमेवानुयास्यामि भर्तारमपलायिनम् ।	SV-01-07-115-071a
न हि तृप्ताऽस्मि कामानां त्वं ज्येष्ठा ह्यनुमन्यताम् ॥	SV-01-07-115-071c
मां चाभिगम्य क्षीणोऽयं कामाद्भरतसत्तमः ।	SV-01-07-115-072a
समुच्छिद्यामस्य कामं कथं नु यमसादने ॥	SV-01-07-115-072c
मम हतोर्गतो राजा दिवं राजर्षिसत्तमः ।	SV-01-07-115-073a
न चैव तादृशी बुद्धिर्बान्धवाश्च न तादृशाः ॥	SV-01-07-115-073c
न चोत्सहे धारयितुं प्राणान्भर्त्रा विनाकृता ।	SV-01-07-115-074a
तस्मात्तमनुयास्यामि यान्तं वैवस्वतक्षयम् ॥	SV-01-07-115-074c
वर्तेयं न समां वृत्तिं जात्वहं न सुतेषु ते ।	SV-01-07-115-075a
तथा हि वर्तमानां मामधर्मस्संस्पृशेन्महान् ॥	SV-01-07-115-075c
तस्मान्मे सुतयोर्देवि वर्तितव्यं स्वपुत्रवत् ।	SV-01-07-115-076a
अन्वेष्यामि च भर्तारं व्रजन्तं यमसादनम् ।	SV-01-07-115-076c
मां हि कामयमानोऽयं राजा प्रेतवशं गतः ॥	SV-01-07-115-076e
राज्ञश्शरीरेण सह मामपीदं कलेबरम् ।	SV-01-07-115-077a
दग्धव्यं सुप्रतिच्छन्नमेतदार्ये प्रियं कुरु ॥	SV-01-07-115-077c
दारकेष्वप्रमत्ता त्वं भवेश्चाभिहिता मम ।	SV-01-07-115-078a
अतोऽन्यन्न प्रपश्यामि सन्देष्टव्यं हि किञ्चन ॥	SV-01-07-115-078c
वैशम्पायनः-	SV-01-07-115-079
ऋषयस्तान्समाश्वास्य पाण्डवान्सत्यविक्रमान् ।	SV-01-07-115-079a
ऊचुः कुन्तीं च माद्रीं च समाश्वास्य तपस्विनः ॥	SV-01-07-115-079c
सुभगे बालपुत्रे तु न मर्तव्यं कथञ्चन ।	SV-01-07-115-080a
पाण्डवांश्चापि नेष्यामः कुरुराष्ट्रं परन्तपान् ॥	SV-01-07-115-080c
अधर्मेष्वर्थजातेषु धृतराष्ट्रश्च लोभवान् ।	SV-01-07-115-081a
स कदाचिन्न वर्तेत पाण्डवेषु यथाविधि ॥	SV-01-07-115-081c
कुन्त्याश्च वृष्णयो नाथाः कुन्तिभोजस्तथैव च ।	SV-01-07-115-082a
माद्र्याश्च बलिनां श्रेष्ठश्शल्यो भ्राता महारथः ॥	SV-01-07-115-082c
भर्त्रानुमरणं सार्थं फलवन्नात्र संशयः ।	SV-01-07-115-083a
युवाभ्यां दुष्करं चैतद्वदन्ति द्विजपुङ्गवाः ॥	SV-01-07-115-083c
मृते भर्तरि या साध्वी ब्रह्मचर्यव्रते स्थिता ।	SV-01-07-115-084a
यमैश्च नियमैश्श्रान्ता मनोवाक्कायजैश्शुभा ॥	SV-01-07-115-084c
भर्तारं चिन्तयन्ती सा भर्तारं निस्तरेच्छुभा ।	SV-01-07-115-085a
तारितश्चापि भर्ता स्यादात्मा पुत्रस्तथैव च ॥	SV-01-07-115-085c
तस्माञ्जीवितमेवैतद्युवयोर्विद्म शोभनम् ॥	SV-01-07-115-086ac
कुन्ती-	SV-01-07-115-087
यथा पाण्डोश्च निर्देशस्तथा विप्रगणस्य च ।	SV-01-07-115-087a
आज्ञा शिरसि निक्षिप्ता करिष्यामि च तत्तथा ॥	SV-01-07-115-087c
यथाऽऽहुर्भगवन्तो हि तन्मन्ये शोभनं परम् ।	SV-01-07-115-088a
भर्तुश्च मम पुत्राणां मम चैव न संशयः ॥	SV-01-07-115-088c
माद्री-	SV-01-07-115-089
कुन्ती समर्था पुत्राणां योगक्षेमस्य धारणे ।	SV-01-07-115-089a
अस्या हि न समा बुद्ध्या यद्यपि स्यादरुन्धती ॥	SV-01-07-115-089c
कुन्त्याश्च वृष्णयो नाथाः कुन्तीभोजस्तथैव च ।	SV-01-07-115-090a
नाहं त्वमिव पुत्राणां समर्था धारणे तथा ॥	SV-01-07-115-090c
साऽहं भर्तारमन्विष्ये अतृप्ता नन्वहं तथा ।	SV-01-07-115-091a
भर्तृलोकस्य तु ज्येष्ठा देवी मामनुमन्यताम् ॥	SV-01-07-115-091c
धर्मज्ञस्य कृतज्ञस्य सत्यधर्मस्य धीमतः ।	SV-01-07-115-092a
पादौ परिचरिष्यामि तदार्ये ह्यनुमन्यताम् ॥	SV-01-07-115-092c
वैशम्पायनः-	SV-01-07-115-093
एवमुक्त्वा महाराज मद्रराजसुता शुभा ।	SV-01-07-115-093a
ददौ कुन्त्यै यमौ माद्री शिरसाऽभिप्रणम्य च ॥	SV-01-07-115-093c
अभिवाद्य ऋषीन्सर्वान्परिष्वज्य च पाण्डवान् ।	SV-01-07-115-094a
	
मूर्ध्न्युपाघ्राय बहुशः पार्थानात्मसुतौ तथा ।	SV-01-07-115-094c
हस्ते युधिष्ठिरं गृह्य माद्री वाक्यमभाषत ॥	SV-01-07-115-094e
माद्री-	SV-01-07-115-095
कुन्ती माता अहं धात्री युष्माकं तु पिता मृतः ।	SV-01-07-115-095a
युधिष्ठिरः पिता ज्येष्ठश्चतुर्णां धर्मतस्सदा ॥	SV-01-07-115-095c
वृद्धानुशासने सक्तास्सत्यधर्मपरायणाः ।	SV-01-07-115-096a
तादृशा न विनश्यन्ति नैव यान्ति पराभवम् ॥	SV-01-07-115-096c
तस्मात्सर्वे कुरुध्वं वै गुरुवृत्तिमतन्द्रिताः ॥	SV-01-07-115-097ac
वैशम्पायनः-	SV-01-07-115-098
ऋषीणां च पृथायाश्च नमस्कृत्य पुनः पुनः ।	SV-01-07-115-098a
आयासकृपणा माद्री प्रत्युवाच पृथां तथा ॥	SV-01-07-115-098c
धन्या त्वमसि वार्ष्णेयि नास्ति स्त्री सदृशी त्वया ।	SV-01-07-115-099a
वीर्यं तेजश्च योगं च माहात्म्यं च यशस्विनाम् ॥	SV-01-07-115-099c
कुन्ति द्रक्ष्यसि पुत्राणां पञ्चानाममितौजसाम् ।	SV-01-07-115-100a
ऋषीणां सन्निधावेषां मया वागभ्युदीरिता ॥	SV-01-07-115-100c
दिदृक्षमाणायास्स्वर्गं ममैषा न वृथा भवेत् ।	SV-01-07-115-101a
आर्या चाप्यभिवाद्या च मम पूज्या च सर्वतः ॥	SV-01-07-115-101c
ज्येष्ठा वरिष्ठा त्वं देवि भूषिता स्वगुणैश्शुभैः ।	SV-01-07-115-102a
अभ्यनुज्ञातुमिच्छामि त्वया यावनन्दिनि ॥	SV-01-07-115-102c
धर्मं स्वर्गं च कीर्तिं च त्वत्कृतेऽहमवाप्नुयाम् ।	SV-01-07-115-103a
यथा तथा विधत्स्वेह मा च कार्षीर्विचारणां ।	SV-01-07-115-103c
वैशम्पायनः-	SV-01-07-115-103
बाष्पसन्दिग्धया वाचा कुन्त्युवाच यशस्विनी ॥	SV-01-07-115-103e
कुन्ती-	SV-01-07-115-104
अनुज्ञातासि कल्याणि त्रिदिवे सङ्गमोऽस्तु ते ।	SV-01-07-115-104a
भर्त्रा सह विशालिक्षि क्षिप्रमद्यैव भामिनि ॥	SV-01-07-115-104c
सङ्गता स्वर्गलोके त्वं रमेथाश्शाश्वतीस्समाः ॥	SV-01-07-115-105ac
वैशम्पायनः-	SV-01-07-115-106
ततः पुरोहितस्स्नात्वा प्रेतकर्मणि पारगः ।	SV-01-07-115-106a
हिरण्यशकलान्याज्यं तिलान्दधि च तण्डुलान् ॥	SV-01-07-115-106c
उदकुम्भं सपरशुं समानीय तपस्विभिः ।	SV-01-07-115-107a
अश्वमेधाग्निमाहृत्य यथान्यायं समन्ततः ।	SV-01-07-115-107c
काश्यपः कारयामास पाण्डोः प्रेतस्य तां क्रियाम् ॥	SV-01-07-115-107e
पुरोहितोक्तविधिना पाण्डोः पुत्रो युधिष्ठिरः ।	SV-01-07-115-108a
चित्याग्निनाऽदहत्पाण्डुं कृत्वा चापि क्रियां तदा ॥	SV-01-07-115-108c
रुदञ्छोकाभिसन्तप्तः पपात भुवि पाण्डवः ॥	SV-01-07-115-109ac
ऋषीन्पुत्रान्पृथां चैव विसृज्य च नृपात्मजान् ।	SV-01-07-115-110a
नमस्कृत्य चिताग्निस्थं धर्मपत्नी नराधिपम् ।	SV-01-07-115-110c
मद्रराजसुता तूर्णमन्वारोहद्यशस्विनी ॥	SV-01-07-115-110e
अहताम्बरसंवीतो भ्रातृभिस्सहितोऽनघः ।	SV-01-07-115-111a
उदकं कृतवांस्तत्र पुरोहितमते स्थितः ॥	SV-01-07-115-111c
अर्हतस्तस्य कृत्यानि शतशृङ्गनिवासिनः ।	SV-01-07-115-112a
तापसा विधिवच्चक्रुश्चारणा ऋषिभिस्सह ॥ ॥	SV-01-07-115-112c
	
	
	
	
	
अध्यायः 116	
	
	
वैशम्पायनः-	SV-01-07-116-001
पाण्डोरवभृथं कृत्वा देवकल्पा महर्षयः ।	SV-01-07-116-001a
ततो मन्त्रमकुर्वन्त ते समेत्य तपस्विनः ॥	SV-01-07-116-001c
हित्वा राज्यं च राष्ट्रं च स महात्मा महातपाः ।	SV-01-07-116-002a
अस्मिन् स्थाने तपस्तप्तुं तापसाञ्शरणं गतः ॥	SV-01-07-116-002c
सञ्जातमात्रान्पुत्रांश्च दारांश्च भवतामिह ।	SV-01-07-116-003a
प्रदायोपनिधिं राजा पाण्डुस्स्वर्गमितो गतः ॥	SV-01-07-116-003c
तस्मात्कृत्यं परीक्षध्वम् इति होवाच धर्मवित् ।	SV-01-07-116-004a
शुक्रः परमकल्याणो गिरा समभिभाषत ॥SV-01-07-116-005a	SV-01-07-116-004c
धर्मं चैव पुरस्कृत्य श्रेष्ठां मतिमकुर्वत ॥	SV-01-07-116-005c
कुरुक्षेत्रमितः कुन्तीं तां सपुत्रां नयामहे ।	SV-01-07-116-006a
इत्युक्त्वा ते  महात्मानो गमने चक्रिरे मनः ॥	SV-01-07-116-006c
तस्मिन्नेव क्षणे सर्वे परिवार्य प्रतस्थिरे ।	SV-01-07-116-007a
पाण्डोः पुत्रान् पुरस्कृत्य नगरं नागसाह्वयम् ॥	SV-01-07-116-007c
भीष्माय पण्डवान् दातुं धृतराष्ट्राय चैव हि ॥	SV-01-07-116-008a
तस्मिन्नेव क्षणे सर्वे तानादाय प्रतस्थिरे ।	SV-01-07-116-008c
पाण्डोर्दारांश्च पुत्रांश्च शरीरे ते च तापसाः ॥	SV-01-07-116-008e
सुखिनी सा पुरा भूत्वा सततं पुत्रवत्सला ।	SV-01-07-116-009a
प्रपन्ना दीर्घमध्वानं सङ्क्षिप्तं तममन्यत ॥	SV-01-07-116-009c
सा न दीर्घेण कालेन सम्प्राप्ता कुरुजाङ्गलम् ।	SV-01-07-116-010a
वर्धमानपुरद्वारम् आससाद यशस्विनी ॥	SV-01-07-116-010c
तच्चारणसहस्रं वै मुनीनां चागतं तदा ।	SV-01-07-116-011a
श्रुत्वा नागपुरेन्द्राणां विस्मयस्समजायत ॥	SV-01-07-116-011c
मुहूर्तोदित आदित्ये सर्वे भीष्मपुरोगमाः ।	SV-01-07-116-012a
सदारास्तापसान्द्रष्टुं निर्ययुः पुरवासिनः ॥	SV-01-07-116-012c
स्त्रीसङ्घाः क्षत्रसङ्घाश्च यानसङ्घान्समास्थिताः ।	SV-01-07-116-013a
ब्राह्मणैस्सह निर्जग्मुर्ब्राह्मणाश्च सयोषितः ॥	SV-01-07-116-013c
तथा विट्च्छूद्रसङ्घानां महान् व्यतिकरोऽभवत् ।	SV-01-07-116-014a
न कश्चिदकरोदीर्ष्यामभवन् धर्मबुद्धयः ॥	SV-01-07-116-014c
तथा भीष्मश्शान्तनवस्सोमदत्तोऽथ बाह्लिकः ।	SV-01-07-116-015a
प्रज्ञाचक्षुश्च राजर्षिः क्षत्ता च विदुरस्स्वयम् ॥	SV-01-07-116-015c
सा च सत्यवती देवी देवी चाम्बालिकाऽपि च ।	SV-01-07-116-016a
राजदारैः परिवृता गान्धारी चापि निर्ययौ ॥	SV-01-07-116-016c
धृतराष्ट्रस्य दायादा दुर्योधनपुररस्सराः ।	SV-01-07-116-017a
भूषिता भूषणैश्चित्रैश्शतसङ्ख्या विनिर्ययुः ॥	SV-01-07-116-017c
तान्महर्षिगणान्सर्वाञ्छिरोभिरभिवाद्य च ।	SV-01-07-116-018a
स्वागतं वचनं चोक्त्वा पाण्डोर्भवनमाविशन् ॥	SV-01-07-116-018c
उपोपविविशुस्सर्वे कौरस्य पुरोहिताः ॥	SV-01-07-116-019ac
तथैव शिरसा भूमावभिवाद्य प्रसाद्य च ।	SV-01-07-116-020a
उपोपविविशुस्सर्वे पौरजानपदा अपि ॥	SV-01-07-116-020c
तमद्भुतमिवाज्ञाय जनौघं सर्वशस्तदा ।	SV-01-07-116-021a
भीष्मो राज्यं च राष्ट्रं च महर्षिभ्यो न्यवेदयत् ॥	SV-01-07-116-021c
तेषां वृद्धतमः कश्चित्प्रत्युत्थाय जटाजिनी ।	SV-01-07-116-022a
महर्षिमतमास्थाय महर्षिरिदमब्रवीत् ॥	SV-01-07-116-022c
महर्षिः-	SV-01-07-116-023
यस्स कौरव्यदायादः पाण्डुर्नाम नराधिपः ।	SV-01-07-116-023a
हित्वा राष्ट्राणि राज्यं च शतशृङ्गमितो गतः ॥	SV-01-07-116-023c
कामभोगान्परित्यज्य तपस्वी ह बभूव ह ।	SV-01-07-116-024a
स यथोक्तं तपस्तेपे तत्र मूलफलाशनः ।	SV-01-07-116-024c
पत्नीभ्यां सह धर्मात्मा कञ्चित्कालमतन्द्रितः ॥	SV-01-07-116-024e
तेन वृत्तसमाचारैस्तपसा च तपस्विनः ।	SV-01-07-116-025a
तोषितास्तापसास्तत्र शतशृङ्गनिवासिनः ॥	SV-01-07-116-025c
स्वर्गलोकं गन्तुकामं तपसा विनिवार्य तम् ।	SV-01-07-116-026a
उद्यन्तं सह पत्नीभ्यां विप्रा वचनमब्रुवन् ॥	SV-01-07-116-026c
अनपत्यस्य राजेन्द्र पुण्यलोका न सन्ति ते ॥	SV-01-07-116-027ac
तस्माद्धर्मं च वायुं च महेन्द्रं च तथाऽश्विनौ ।	SV-01-07-116-028a
आराधयस्व राजेन्द्र पत्नीभ्यां सह देवताः ।	SV-01-07-116-028c
तृप्ताः पुत्रान्प्रयच्छन्ति ऋणमुक्तो भविष्यसि ॥	SV-01-07-116-028e
तपसा दिव्यचक्षुष्ट्वात्पश्यामस्ते तथा सुतान् ।	SV-01-07-116-029a
अस्माकं वचनं श्रुत्वा देवानाराधयत्तदा ॥	SV-01-07-116-029c
ब्रह्मचर्यव्रतस्थस्य तस्य दिव्येन हेतुना ।	SV-01-07-116-030a
तस्माद्धर्मादयं पुत्रः कुन्त्यां जातो युधिष्ठिरः ॥	SV-01-07-116-030c
तथेमं बलिनां श्रेष्ठं तस्य राज्ञो महात्मनः ।	SV-01-07-116-031a
मातरिश्वा ददौ पुत्रं भीमं बलवतां वरम् ॥	SV-01-07-116-031c
पुरुहूतादयं जज्ञे कुन्त्यामेव धनञ्जयः ।	SV-01-07-116-032a
अस्मिञ्जाते महेष्वासे देवैरिन्द्रस्तथाऽब्रवीत् ॥	SV-01-07-116-032c
मत्प्रसादादयं जातः कुन्ति सत्यपराक्रमः ।	SV-01-07-116-033a
अजेयो युधि जेताऽरीन्देवतादीन्न संशयः ॥	SV-01-07-116-033c
यस्य कीर्तिर्महेष्वासान्सर्वान्नोऽभिभविष्यति ।	SV-01-07-116-034a
युधिष्ठिरो राजसूयं भ्रातृवीर्यादवाप्स्यति ॥	SV-01-07-116-034c
एष जेता मनुष्यांश्च सर्वान्गन्धर्वराक्षसान् ।	SV-01-07-116-035a
एष दुर्योधनं कीर्त्या भारतांश्च विजेष्यति ॥	SV-01-07-116-035c
वीरस्यैतस्य विक्रान्तैर्धर्मपुत्रो युधिष्ठिरः ।	SV-01-07-116-036a
यक्ष्यते राजसूयाद्यैर्धर्म एव परस्सदा ॥	SV-01-07-116-036c
इन्द्रस्य वचनं श्रुत्वा पाण्डुः प्रीतिमवाप सः ॥	SV-01-07-116-037ac
यौ तु माद्री महेष्वासावसूत कुरुसत्तमौ ।	SV-01-07-116-038a
अश्विभ्यां मनुजव्याघ्राविमौ तावपि तिष्ठतः ॥	SV-01-07-116-038c
नकुलस्सहदेवश्च तावप्यमिततेजसौ ।	SV-01-07-116-039a
पाण्डवौ नरशार्दूलाविमावप्यपराजितौ ॥	SV-01-07-116-039c
चरता धर्मनित्येन वनवासं यशस्विना ।	SV-01-07-116-040a
एष पैतामहो वंशः पाण्डुना पुनरुद्धृतः ॥	SV-01-07-116-040c
पुत्राणां जन्म वृत्तं च वैदिकाध्ययनानि च ।	SV-01-07-116-041a
पश्यतस्सततं पाण्डोश्शश्वत्प्रीतिरवर्धत ॥	SV-01-07-116-041c
वर्तमानस्सतां मार्गे पुत्रलाभमवाप्य च ।	SV-01-07-116-042a
पितृलोकं गतः पाण्डुरितस्सप्तदशेऽहनि ॥	SV-01-07-116-042c
तं चितागतमासाद्य वैश्वानरमुखे हुतम् ।	SV-01-07-116-043a
प्रविष्टा पावकं माद्री हित्वा जीवितमात्मनः ॥	SV-01-07-116-043c
सङ्गता सह तेनैव पतिलोकमनुव्रता ।	SV-01-07-116-044a
तस्यास्तस्य च यत्कार्यं क्रियतां तदनन्तरम् ॥	SV-01-07-116-044c
पृथां च शरणं प्राप्तां पाण्डवांश्च यशस्विनः ।	SV-01-07-116-045a
यथावदनुमन्यन्तां धर्मो ह्येष सनातनः ॥	SV-01-07-116-045c
इमे तयोश्शरीरे द्वे सुताश्चेमे तयोर्वराः ।	SV-01-07-116-046a
क्रियाभिरनुगृह्णन्तां सह मात्रा परन्तपाः ॥	SV-01-07-116-046c
प्रेतकार्ये च निर्वृत्ते पितृमेधे च पाण्डवाः ।	SV-01-07-116-047a
लभन्तां सर्वदायाद्यं पाण्डुः कुरुकुलोद्वहः ॥	SV-01-07-116-047c
वैशम्पायनः-	SV-01-07-116-048
एवमुक्त्वा कुरून्सर्वान्कुरूणां च पश्यताम् ।	SV-01-07-116-048a
क्षणेनान्तर्हितास्सर्वे चारणा गुह्यकैस्सह ॥	SV-01-07-116-048c
गन्धर्वनगराकारांस्तत्रैवान्तर्हितांस्तदा ।	SV-01-07-116-049a
कौरवास्सहसोत्पत्य साधु साध्विति विस्मिताः ॥ ॥	SV-01-07-116-049c
	
	
	
	
	
अध्यायः 117	
	
	
	
धृतराष्ट्रः-	SV-01-07-117-001
पाण्डोर्विदुर सर्वाणि प्रेतकार्याणि कारय ।	SV-01-07-117-001a
राजवद्राजसिंहस्य माद्र्याश्चैव विशेषतः ॥	SV-01-07-117-001c
पशून्वासांसि रत्नानि धनानि विविधानि च ।	SV-01-07-117-002a
पाण्डोः प्रयच्छ माद्र्याश्च येभ्यो यावच्च वाञ्छितम् ॥	SV-01-07-117-002c
यथा च कुन्ती सत्कारं कुर्यान्माद्र्यास्तथा कुरु ।	SV-01-07-117-003a
यथा न वायुर्नादित्यः पश्येतां तां सुसंवृताम् ॥	SV-01-07-117-003c
न शोच्यः पाण्डुरनघः प्रशस्यस्स नराधिपः ।	SV-01-07-117-004a
यस्य पञ्च सुता वीरा जातास्सुरसुतोपमाः ॥	SV-01-07-117-004c
वैशम्पायनः-	SV-01-07-117-005
विदुरस्स तथेत्युक्त्वा भीष्मेण सह भारत ।	SV-01-07-117-005a
पाण्डुं संस्कारयामास देशे परमसम्मते ॥	SV-01-07-117-005c
ततस्तु नगरात्तूर्णमाज्यहोमपुरस्कृताः ।	SV-01-07-117-006a
निर्हृताः पावका दीप्ताः पाण्डो राजन्पुरोहितैः ॥	SV-01-07-117-006c
अथैतमार्तवैर्गन्धैर्माल्यैश्च विविधैरपि ।	SV-01-07-117-007a
शिबिकास्थमलञ्चक्रुर्वास्त्रैराच्छाद्य सर्वशः ॥	SV-01-07-117-007c
तं तथा शोभितां माल्यैर्विविधैश्च महाधनैः ।	SV-01-07-117-008a
अमात्या ज्ञातयश्चैव सुहृदश्चोपतस्थिरे ॥	SV-01-07-117-008c
नृसिंहं नरयुक्तेन परमालङ्कृतेन तम् ।	SV-01-07-117-009a
अवहन्यानमुख्येन सह माद्र्या सुसम्भृतम् ॥	SV-01-07-117-009c
पाण्डुरेणातपत्रेण चामरव्यजनेन च ।	SV-01-07-117-010a
सर्ववादित्रनादैश्च समलञ्चक्रिरे ततः ॥	SV-01-07-117-010c
ततस्सर्वाणि रत्नानि बहूनि शतशो नराः ।	SV-01-07-117-011a
प्रददुः काङ्क्षमाणेभ्यः पाण्डोस्तत्रौर्ध्वदैहिके ॥	SV-01-07-117-011c
अच्छिद्राणि च शुभ्राणि पाण्डराणि बृहन्ति च ।	SV-01-07-117-012a
आजह्रुः कौरवस्यार्थे वासांसि रुचिराणि च ॥	SV-01-07-117-012c
याजकैश्शुक्लवासोभिर्हूयमाना हुताशनाः ।	SV-01-07-117-013a
अगच्छन्नग्रतस्तस्य दीप्यमानास्स्वलङ्कृताः ॥	SV-01-07-117-013c
ब्राह्मणाः क्षत्रिया वैश्याश्शूद्राश्चैव सहस्रशः ।	SV-01-07-117-014a
रुदन्तश्शोकसन्तप्ता अनुजग्मुर्नराधिपम् ॥	SV-01-07-117-014c
अयमस्मानपाहाय दुःखं चाधाय शाश्वतम् ।	SV-01-07-117-015a
कृत्वाऽनाथान्परो नाथः क्व यास्यति नराधिपः ॥	SV-01-07-117-015c
क्रोशन्तः पाण्डवास्सर्वे भीष्मो विदुर एव च ।	SV-01-07-117-016a
बाह्लीकस्सोमदत्तश्च तथा भूरिश्रवा नृपः ।	SV-01-07-117-016c
अन्योन्यं वै समाश्लिष्य अनुजग्मुस्सहस्रशः ॥	SV-01-07-117-016e
रमणीये वनोद्देशे गङ्गातीरे समे शुभे ।	SV-01-07-117-017a
न्यासयामासुरथ तां शिबिकां सत्यवादिनः ॥	SV-01-07-117-017c
सभार्यस्य नृसिंहस्य पाण्डोरक्लिष्टकर्मणः ॥	SV-01-07-117-018ac
ततस्तस्य शरीरं तु सर्वगन्धनिषेवितम् ।	SV-01-07-117-019a
शुचिकालेयकादिग्धं मुख्यस्नानाधिवासितम् ॥	SV-01-07-117-019c
पर्यषिञ्चञ्जलेनाशु शातकुम्भमयैर्घटैः ।	SV-01-07-117-020a
चन्दनेनापि मुख्येन शुक्लेन समलेपयन् ॥	SV-01-07-117-020c
कालागरुविमिश्रेण तथा धातुरसेन च ।	SV-01-07-117-021a
अथैनं देशजैश्शुक्लैर्वासोभिस्समयोजयन् ॥	SV-01-07-117-021c
अच्छन्नस्सह वासोभिर्जीवन्निव नरर्षभः ।	SV-01-07-117-022a
शुशुभे पुरुषव्याघ्रो महार्हशयनोचितः ॥	SV-01-07-117-022c
हयमेधाग्निना सर्वे याजकास्सपुरोहिताः ।	SV-01-07-117-023a
वेदोक्तेन विधानेन क्रियां चक्रुस्समन्त्रकम् ।	SV-01-07-117-023c
याजकैरभ्यनुज्ञाताः प्रेतकर्मणि निष्ठितैः ॥	SV-01-07-117-023e
घृतावसिक्तं राजानं सह माद्र्या स्वलङ्कृतम् ।	SV-01-07-117-024a
तुङ्गपद्मकमिश्रेण चन्दनेन सुगन्धिना ॥	SV-01-07-117-024c
सरलं देवदारुं च गुग्गुलं लाक्षया सह ।	SV-01-07-117-025a
रक्तचन्दनकाष्ठैश्च हरिबेरैरुशीरजैः ॥	SV-01-07-117-025c
अन्यैश्च विविधैर्गन्धै राजानं समदाहयन् ॥	SV-01-07-117-026ac
घृताप्लुतैर्महावस्त्रैः प्रावारैश्च महाधनैः ।	SV-01-07-117-027a
घृतपूर्णैस्तथा कुम्भै राजानं समदाहयन् ॥	SV-01-07-117-027c
ततस्तयोश्शरीरे ते दृष्ट्वा मोहवशं गताः ।	SV-01-07-117-028a
हा हा पुत्रेति कौसल्या पपात सहसा भुवि ॥	SV-01-07-117-028c
तां प्रेक्ष्य पतितामार्तां पौरजानपदा जनाः ।	SV-01-07-117-029a
रुरोदुस्सस्वरं सर्वे राजभक्त्या कृपान्वितः ॥	SV-01-07-117-029c
क्लान्तानीवार्तनादेन सर्वाणि च विचुक्रुशुः ।	SV-01-07-117-030a
मानुषैस्सह भूतानि तिर्यग्योनिगतान्यपि ॥	SV-01-07-117-030c
तथा भीष्मश्शान्तनवो विदुरश्च महामतिः ।	SV-01-07-117-031a
ज्ञातयः कौरवाश्चैव प्राणदन्भृशदुःखिताः ॥	SV-01-07-117-031c
चुक्रुशुः पाण्डवास्सर्वे धृतराष्ट्रश्च भारत ।	SV-01-07-117-032a
तथा भीष्मोऽथ विदुरो राजा च सह बान्धवैः ॥	SV-01-07-117-032c
कृतोदकांस्तानादाय पाण्डवाञ्छोककर्शितान् ।	SV-01-07-117-033a
सर्वाः प्रकृतयो राजञ्छोचन्त्यः पर्यवारयन् ॥	SV-01-07-117-033c
यथा च पाण्डवा भूमौ शेरते सह बान्धवाः ।	SV-01-07-117-034a
तथैव नागरा राजञ्छिश्यिरे ब्राह्मणादयः ॥	SV-01-07-117-034c
तदनानन्दमस्वस्थमाकुमारमहृष्टवत् ।	SV-01-07-117-035a
बभूव पाण्डवैस्सार्धं नगरं द्वादश क्षपाः ॥ ॥	SV-01-07-117-035c
	
	
	
	
	
अध्यायः 118	
	
	
	
वैशम्पायनः-	SV-01-07-118-001
ततः क्षत्ता च भीष्मश्च व्यासो राजा च बन्धुभिः ।	SV-01-07-118-001a
ददुश्श्राद्धं तथा पाण्डोस्स्वधामृतसमं तदा ॥	SV-01-07-118-001c
पुरोहितसहायास्ते यथान्यायमकुर्वत ।	SV-01-07-118-002a
कुरूंश्च विप्रमुख्यांश्च भोजयित्वा सहस्रशः ।	SV-01-07-118-002c
रत्नौघान्विप्रमुख्येभ्यो दत्त्वा ग्रामवरानपि ॥	SV-01-07-118-002e
कृतशौचांस्ततस्तांस्तु पाण्डवान्भरतर्षभ ।	SV-01-07-118-003a
आदाय विविशुः पौराः पुरं वाराणसाह्वयम् ॥	SV-01-07-118-003c
सततं स्मान्वतप्यन्त तमेव भरतर्षभम् ।	SV-01-07-118-004a
पौरजानपदास्सर्वे मृतं स्वमिव बान्धवम् ॥	SV-01-07-118-004c
श्राद्धावसानेषु तदा दृष्ट्वा तं दुःखितं जनम् ।	SV-01-07-118-005a
सम्मूढां दुःखशोकार्तां व्यासो मातरमब्रवीत् ॥	SV-01-07-118-005c
व्यासः-	SV-01-07-118-006
अतिक्रान्तसुखाः कालाः प्रत्युपस्थितदारुणाः ।	SV-01-07-118-006a
शश्वत्पापीयदिवसाः पृथिवी गतयौवना ॥	SV-01-07-118-006c
बहुमायासमाकीर्णा नानादेशास्समाकुलाः ।	SV-01-07-118-007a
लुप्तधर्मक्रियाचारो घोरः कालो भविष्यति ॥	SV-01-07-118-007c
गच्छ त्वं योगमास्थाय युक्ता वस तपोवने ।	SV-01-07-118-008a
मा द्रक्ष्यसि कुलस्यास्य घोरं सङ्क्षयमात्मनः ॥	SV-01-07-118-008c
तथेति समनुज्ञाय सा प्रविश्याब्रवीत्स्नुषाम् ॥	SV-01-07-118-009ac
अम्बिक तव पुत्रस्य दुर्नयात्किल भारताः ।	SV-01-07-118-010a
सानुबन्धा विनङ्क्ष्यन्ति पौत्राश्चैवेति नश्श्रुतम् ॥	SV-01-07-118-010c
तत्कौसल्यामिमामार्तां पुत्रशोकाभिपीडिताम् ।	SV-01-07-118-011a
वनमादाय गच्छावो भद्रं ते यदि मन्यसे ॥	SV-01-07-118-011c
वैशम्पायनः-	SV-01-07-118-012
तथेत्युक्ता त्वम्बिकया भीष्ममामन्त्र्य सुव्रता ।	SV-01-07-118-012a
वनं ययौ सत्यवती स्नुषाभ्यां सह भारत ॥	SV-01-07-118-012c
तास्सुघोरं तपः कृत्वा दैवाद्भरतसत्तम ॥	SV-01-07-118-013a
देहं त्यक्त्वा महाराज गतिमिष्टां ययुस्तदा ॥	SV-01-07-118-013c
	
	
	
	
	
अध्यायः 119	
	
	
	
वैशम्पायनः-	SV-01-07-119-001
अवाप्तवन्तो वेदोक्तान्संस्कारान्पाण्डवास्तदा ।	SV-01-07-119-001a
अवर्धन्त महाभोगान्भुञ्जानाः पितृवेश्मनि ॥	SV-01-07-119-001c
ते धार्तराष्ट्रैस्सहिताः क्रीडन्तो पितृवेश्मनि ।	SV-01-07-119-002a
बालक्रीडासु सर्वासु विशिष्टाः पाण्डवा भवन् ॥	SV-01-07-119-002c
जवे लक्ष्याभिहरणे भेद्ये पांसुविकर्षणे ।	SV-01-07-119-003a
धार्तराष्ट्रान्भीमसेनस्सर्वांस्तु परिमर्दति ॥	SV-01-07-119-003c
हर्षाद्ध्येतान्क्रीडमानान्गृह्यैकाकी निलीयते ।	SV-01-07-119-004a
शिरस्सु च निगृह्यैनान्योधयामास पाण्डवः ॥	SV-01-07-119-004c
शतमेकोत्तरं तेषां कुमाराणां महौजसाम् ।	SV-01-07-119-005a
एक एव विमृद्नाति नातिकृच्छ्राद्वृकोदरः ॥	SV-01-07-119-005c
गलेषु च निगृह्यैनान्विनिहत्य बलाद्बली ।	SV-01-07-119-006a
चकर्ष क्रोशतो भूमौ घृष्टजानुशिरोक्षिकान् ॥	SV-01-07-119-006c
दश बालाञ्जले क्रीडन्भुजाभ्यां परिगृह्य सः ।	SV-01-07-119-007a
आस्ते स्म सलिले मग्नः प्रमृद्नंश्च विमुञ्चति ॥	SV-01-07-119-007c
फलानि वृक्षमारुह्य प्रचिन्वन्ति च ते यदा ।	SV-01-07-119-008a
तदा पादप्रहारेण भीमः कम्पयते द्रुमम् ॥	SV-01-07-119-008c
प्रहाराभिहताच्चापि द्रुमाद्व्याघूर्णितात्ततः ।	SV-01-07-119-009a
सफलाः प्रपतन्ति स्म द्रुमात्स्रस्ताः कुमारकाः ॥	SV-01-07-119-009c
न ते नियुद्धे न जवे योग्या ह्याशु कदाचन ।	SV-01-07-119-010a
कुमारा उत्तरं चक्रुस्स्पर्धमाना वृकोदरम् ॥	SV-01-07-119-010c
एवं स धार्तराष्ट्रांश्च स्पर्धमानो वृकोदरः ।	SV-01-07-119-011a
अप्रियेऽतिष्ठदत्यर्थं बाल्यान्न द्रोहचेतसा ॥	SV-01-07-119-011c
ततो बलमतिख्यातं धार्तराष्ट्रः प्रतापवान् ।	SV-01-07-119-012a
भीमसेनस्य तज्ज्ञात्वा दुष्टभावमदर्शयत् ॥	SV-01-07-119-012c
तस्य धर्मादपेतस्य पापानि परिपश्यतः ।	SV-01-07-119-013a
मोहादैश्वर्यभावाच्च पापा मतिरजायत ॥	SV-01-07-119-013c
अयं बलवतां श्रेष्ठः कुन्तीपुत्रो वृकोदरः ।	SV-01-07-119-014a
मध्यमं पाण्डुपुत्राणां निकृत्या विनिहन्यताम् ॥	SV-01-07-119-014c
अथ तस्मादवरजं ज्येष्ठं चैव युधिष्ठिरम् ।	SV-01-07-119-015a
प्रसह्य बन्धने बद्ध्वा प्रशासिष्ये वसुन्धराम् ॥	SV-01-07-119-015c
एवं स निश्चयं पापं कृत्वा दुर्योधनस्तदा ।	SV-01-07-119-016a
नित्यमेवान्तरं प्रेक्षन्भीमस्यासीन्महात्मनः ॥	SV-01-07-119-016c
ततो जलविहारार्थं कारयामास भारत ।	SV-01-07-119-017a
चेलकम्बलवेश्मानि विचित्राणि महान्ति च ॥	SV-01-07-119-017c
प्रमाणकोट्यां तद्देशं स्थलं किञ्चिदुपेत्य च ।	SV-01-07-119-018a
क्रीडावसाने सर्वे च शुचिवस्त्रास्स्वलङ्कृताः ।	SV-01-07-119-018c
सर्वकामसमृद्धं तदन्नं बुभुजिरे शनैः ॥	SV-01-07-119-018e
दिवसान्ते परिश्रान्ता विहृत्य च कुरूद्वहाः ।	SV-01-07-119-019a
विहारावसथेष्वेव वीरा वासमरोचयन् ॥	SV-01-07-119-019c
खिन्नस्तु बलवान्भीमो व्यायामाभ्यधिकस्तदा ।	SV-01-07-119-020a
वाहयित्वा कुमारांस्ताञ्जलक्रीडागतान्विभुः ॥	SV-01-07-119-020c
प्रमाणकोट्यां वासार्थं सुष्वापारुह्य तत्स्थलम् ॥	SV-01-07-119-021ac
शीतं वासं समासाद्य श्रान्तो मदविमोहितः ।	SV-01-07-119-022a
निश्चेष्टः पाण्डवो राजन्सुष्वाप मृतकल्पवत् ॥	SV-01-07-119-022c
ततो बद्ध्वा लतापाशैर्भीमं दुर्योधनश्शनैः ।	SV-01-07-119-023a
प्रमाणकोट्यां तं सुप्तं गङ्गायां बलिनां वरम् ।	SV-01-07-119-023c
भीमसेनं तदा राजन्बद्धं प्राक्षेपयज्जले ॥	SV-01-07-119-023e
ततः प्रबुद्धः कौन्तेयस्सर्वान्सञ्छिद्य बन्धनान् ।	SV-01-07-119-024a
उदतिष्ठज्जलाद्भूयो भूयः प्रहरतां वरः ॥	SV-01-07-119-024c
स विमुक्तो महाराज नाज्ञासीत्तेन तत्कृतम् ।	SV-01-07-119-025a
पुनर्निद्रावशं प्राप्य तत्रैव प्रास्वपद्बली ॥	SV-01-07-119-025c
अथ रात्र्यां व्यतीतायामुत्तस्थुः कुरुपाण्जवाः ।	SV-01-07-119-026a
दुर्योधनस्तु कौन्तेयं दृष्ट्वा निर्वेदमभ्यगात् ॥	SV-01-07-119-026c
सुप्तं चापि पुनस्सर्पैस्तीक्ष्णदंष्ट्रैर्महाविषैः ।	SV-01-07-119-027a
कुपितैर्दशयामास सर्वेष्वेवाङ्गसन्धिषु ॥	SV-01-07-119-027c
दंष्ट्राश्च दंष्ट्रिणां तेषां मर्मस्वपि निपातिताः ।	SV-01-07-119-028a
त्वचं न चास्य बिभिदुस्सारत्वात्पृथुपक्षसः ॥	SV-01-07-119-028c
प्रबुद्धो भीसेनस्तान्सर्वान्सर्पानपोथयत् ।	SV-01-07-119-029a
सारथिं चास्य दयितं वामहस्तेन जघ्निवान् ॥	SV-01-07-119-029c
तथाऽन्यदिवसे राजन्हन्तुकामोऽत्यमर्षणः ।	SV-01-07-119-030a
वललेन सहामन्त्र्य सौबलस्य मते स्थितः ॥	SV-01-07-119-030c
भोजने भीमसेनस्य पुनः प्राक्षेपयद्विषम् ॥	SV-01-07-119-031ac
कालकूटं विषं तीक्ष्णं सम्भृतं रोमहर्षणम् ।	SV-01-07-119-032a
तच्चापि भुक्त्वाऽजरयदविकारो वृकोदरः ।	SV-01-07-119-032c
विकारं नाभ्यजनयत्सुतीक्ष्णमपि तद्विषम् ॥	SV-01-07-119-032e
ततोऽन्यदिवसे राजन्हन्तुकामो वृकोदरम् ।	SV-01-07-119-033a
सौबलेन सहायेन धार्तराष्ट्रोऽभ्यचिन्तयत् ॥	SV-01-07-119-033c
चिन्तयन्नालभन्निद्रां दिवारात्रमतन्द्रितः ॥	SV-01-07-119-034ac
एवं दुर्योधनः कर्णश्शकुनिश्चापि सौबलः ।	SV-01-07-119-035a
अनेकैरप्युपायैस्ताञ्जिघांसन्ति स्म पाण्डवान् ॥	SV-01-07-119-035c
न जज्ञिरे तु तद्वृत्तं पाण्डवा मन्दचेतसः ।	SV-01-07-119-036a
वैश्यापुत्रस्तदाचष्ट पार्थानां हितकाम्यया ॥	SV-01-07-119-036c
पाण्डवा ह्यपि तत्सर्वं प्रत्यजानन्नरिन्दमाः ।	SV-01-07-119-037a
उद्भावनमकुर्वन्तो विदुरस्य मते स्थिताः ॥ ॥	SV-01-07-119-037c
	
	
	
	
	
अध्यायः 120	
	
	
	
वैशम्पायनः-	SV-01-07-120-001
ततस्ते मन्त्रयामासुर्दुर्योधनपुरोगमाः ।	SV-01-07-120-001a
प्राणवान्विक्रमी चापि शौर्ये महति च स्थितः ।	SV-01-07-120-001c
स्पर्धते चापि सततमस्मानेको वृकोदरः ॥	SV-01-07-120-001e
तं तु सुप्तं पुरोद्याने जले शूले क्षिपामहे ॥	SV-01-07-120-002ac
ततो जलविहारार्थं कारयामास भारत ।	SV-01-07-120-003a
चेलकम्बलवेश्मानि चित्राणि च शुभानि च ॥	SV-01-07-120-003c
तत्र संस्कारयामासुर्नानागाराण्यनेकशः ।	SV-01-07-120-004a
उदकक्रीडनार्थानि कारयामास भारत ॥	SV-01-07-120-004c
प्रमाणकोट्यामुद्देशे स्थले कृत्वा परिच्छदम् ।	SV-01-07-120-005a
भक्ष्यं भोज्यं च पेयं च चोष्यं लेह्यं तथाऽपि च ॥	SV-01-07-120-005c
उपार्जितं नरैस्तत्र तदा सूदकुतं च तत् ।	SV-01-07-120-006a
न्यवेदयन्त पुरुषा धार्तराष्ट्राय तत्तदा ।	SV-01-07-120-006c
ततो दुर्योधनस्त्वाह पाण्डवान्स्म सुदुर्मतिः ॥	SV-01-07-120-006e
दुर्योधनः-	SV-01-07-120-007
गङ्गां वै मानयामोऽद्य उद्यानवनशोभिताम् ।	SV-01-07-120-007a
सहिता भ्रातरस्सर्वे जलक्रीडामवाप्नुमः ॥	SV-01-07-120-007c
वैशम्पायनः-	SV-01-07-120-008
एवमस्त्विति तं चापि प्रत्युवाच युधिष्ठिरः ॥	SV-01-07-120-008ac
ते रथैर्नगराकारैर्देशजैश्च हयोत्तमैः ।	SV-01-07-120-009a
निर्ययुर्नगराद्वीराः कुरवः पाण्डवैस्सह ॥	SV-01-07-120-009c
उद्यानवनमासाद्य सम्प्रसृज्य च वाहनम् ।	SV-01-07-120-010a
प्राविशंस्तु महावीर्यास्सिंहा इव गिरेर्गुहाः ॥	SV-01-07-120-010c
उद्यानं स्माथ पश्यन्ति भ्रातरस्सर्व एव ते ।	SV-01-07-120-011a
उपस्थानगृहैश्शुभ्रैर्वलभीभिश्च शोभितम् ॥	SV-01-07-120-011c
गवाक्षकैस्तथा जालैर्जलसंसारकैस्तथा ।	SV-01-07-120-012a
सूपस्थितं सुधुकारैश्शिल्पकारैश्च शिल्पिभिः ॥	SV-01-07-120-012c
दीर्घिकाभिश्च पुण्याभिस्तथा कारण्डकैरपि ।	SV-01-07-120-013a
जलं तु शुशुभे छन्नं फुल्लैर्जलरुहैस्तथा ॥	SV-01-07-120-013c
उपकीर्णा वसुमती तथा पुष्पैर्यथर्तुकैः ।	SV-01-07-120-014a
उपविष्टास्तथा सर्वे पाण्डवाः कुरवस्तथा ॥	SV-01-07-120-014c
उपपन्नान्बहून्कामांस्तथा भुक्त्वा तथा तथा ।	SV-01-07-120-015a
अथोद्यानवने तस्मिंस्तथा क्रीडागताश्च ते ।	SV-01-07-120-015c
परस्परस्य वक्त्रेषु ददुर्भक्ष्यांस्ततस्ततः ॥	SV-01-07-120-015e
ततो दुर्योधनः पापस्तद्भक्ष्ये कालकूटकम् ।	SV-01-07-120-016a
विषं प्रक्षेपयामास भीमसेनजिघांसया ॥	SV-01-07-120-016c
स्वयमुत्थाय चैवाथ हृदयेन क्षुरोपमः ॥	SV-01-07-120-017ac
सत्कृत्य भ्रातृवत्तत्र वाचा चामृतकल्पया ।	SV-01-07-120-018a
प्राक्षिपद्वै स्वयं भक्ष्यं वक्त्रे भीमस्य पापकृत् ।	SV-01-07-120-018c
प्रभक्षितं च भीमेन ह्यस्य दोषमजानता ॥	SV-01-07-120-018e
ततो दुर्योधनस्तत्र हृदयेन हसन्निव ।	SV-01-07-120-019a
कृतकृत्यमीवात्मानं मेने स पुरुषाधमः ॥	SV-01-07-120-019c
ततस्ते सहितास्सर्वे जलक्रीडामकुर्वत ॥	SV-01-07-120-020ac
दिवसान्ते परिश्रान्ता विहृत्य कुरुनन्दनाः ।	SV-01-07-120-021a
विहारायतनेष्वेव वीरा वासमरोचयन् ॥	SV-01-07-120-021c
भीमस्तु बलवान्भुक्त्वा व्यायामाभ्यधिकं जले ।	SV-01-07-120-022a
वाहयित्वा कुमारांस्ताञ्जलक्रीडां महाबलः ।	SV-01-07-120-022c
प्रमाणकोट्यां वासार्थी पुनश्चारुह्य तत्स्थलम् ॥	SV-01-07-120-022e
स हि तत्स्थलमासाद्य श्रान्तश्चाप्सु विशेषतः ।	SV-01-07-120-023a
श्रमेण च परितात्मा सुष्वाप मृतकल्पवत् ॥	SV-01-07-120-023c
ततो बद्ध्वा दृढं पाशैर्भीमं दुर्योधनस्स्वयम् ।	SV-01-07-120-024a
शूलान्यप्सु निखायाशु स्थलाज्जलमपातयत् ॥	SV-01-07-120-024c
सशेषत्वान्न सम्प्राप्तो जले शूलिनि पाण्डवः ।	SV-01-07-120-025a
पपात यत्र तत्रास्य शूलं नासीद्यदृच्छया ॥	SV-01-07-120-025c
स निस्सञ्ज्ञो जलस्यान्तरवाग्वै पाण्डवोऽविशत् ॥	SV-01-07-120-026ac
आक्राम्य नागभवने तथा नागकुमारकान् ।	SV-01-07-120-027a
ततस्समेत्य बहुभिस्तदा नागैर्महाविषैः ।	SV-01-07-120-027c
दश्यते पाण्डवस्तत्र विषदग्धो महाविषैः ॥	SV-01-07-120-027e
ततोऽस्य दश्यमानस्य तद्विषं कालकूटकम् ।	SV-01-07-120-028a
हतं सर्पविषेणैव स्थावरं जङ्गमेन तु ॥	SV-01-07-120-028c
ततः प्रबुद्धः कौन्तेयस्स सञ्छिद्य च बन्धनम् ।	SV-01-07-120-029a
पोथयामास तान्सर्पान्कांश्चित्प्राणैर्व्ययोजयत् ॥	SV-01-07-120-029c
ते हन्यमानाः पार्थेन सर्पा वासुकिमभ्ययुः ।	SV-01-07-120-030a
ऊचुश्च सर्पराजानं वासुकिं वासवोपमम् ॥	SV-01-07-120-030c
सर्पाः-	SV-01-07-120-031
अयं नरो वै नागरेन्द्र ह्यप्सु बद्ध्वा प्रवेशितः ।	SV-01-07-120-031a
यथा चारातिभिर्वीर विषपीतो भविष्यति ॥	SV-01-07-120-031c
विनिविष्टोऽन्तरप्राप्तस्स च दष्टो ह्यनेकशः ।	SV-01-07-120-032a
ससञ्ज्ञश्च स संवृत्तश्छित्त्वा बन्धनमाशु सः ॥	SV-01-07-120-032c
पोथयन्नो महाबाहुस्तं वै त्वं ज्ञातुमर्हसि ॥	SV-01-07-120-033ac
वैशम्पायनः-	SV-01-07-120-034
ततो वासुकिरभ्येत्य नागैरनुगतस्तदा ।	SV-01-07-120-034a
पश्यति स्म महानागो भीमं भीमपराक्रमम् ॥	SV-01-07-120-034c
आर्यकेण च दृष्टस्स पृथायास्त्वार्यकेण तु ।	SV-01-07-120-035a
ततो दृष्टश्च तेनापि परिष्वक्तश्च पाण्डवः ॥	SV-01-07-120-035c
सुप्रीतश्चाभवत्तस्य वासुकिस्सुमहायशाः ।	SV-01-07-120-036a
अब्रवीत्तं च नागेन्द्रः किमस्य क्रियतामिति ।	SV-01-07-120-036c
प्रियं धनौघं रत्नानि यादवस्य प्रदीयताम् ॥	SV-01-07-120-036e
एवमुक्तस्तदा नागां वासुकिं प्रत्यभाषत ॥	SV-01-07-120-037ac
नागः-	SV-01-07-120-038
यदि नागेन्द्र प्रीतोऽसि किमस्य धनसञ्चयैः ।	SV-01-07-120-038a
रसं पिबेत्कुमारोऽयं त्वयि प्रीते महाबलः ॥	SV-01-07-120-038c
बलं नागसहस्रस्य कुण्डे चास्मिन्प्रतिष्ठितम् ।	SV-01-07-120-039a
यावत्पिबति बालोऽयं तावदस्मै प्रदीयताम् ।	SV-01-07-120-039c
वैशम्पायनः-	SV-01-07-120-039
एवमस्त्विति तं नागं वासुकिः प्रत्यभाषत ॥	SV-01-07-120-039e
ततो भीमस्तदा नागैः कृतस्वस्त्ययनश्शुचिः ।	SV-01-07-120-040a
प्राङ्मुखश्चोपविष्टश्च रसं पिबति पाण्डवः ॥	SV-01-07-120-040c
एकोच्छ्वासात्तदा कुण्डं पिबति स्म महाबलः ।	SV-01-07-120-041a
एवमष्टौ स कुण्डानि सोऽपिबत्पाण्डुनन्दनः ॥	SV-01-07-120-041c
दिव्ये ततस्तु शयने नागदत्ते महाभुजः ।	SV-01-07-120-042a
शेते स्म च तदा भीमो दिवसान्यष्ट चैव तु ॥ 	SV-01-07-120-042c
दुर्योधनोऽतु पापात्मा भीममाशीविषह्रदे ।	SV-01-07-120-043a
प्रक्षिप्य कृतकृत्यं स्वमात्मानं मन्यते तदा ॥	SV-01-07-120-043c
प्रभातायां रजन्यां च प्रविवेश पुरं ततः ।	SV-01-07-120-044a
ब्रुवाणो भीमसेनस्तु यातो ह्यग्रत एव नः ॥	SV-01-07-120-044c
युधिष्ठिरस्तु धर्मात्मा चिन्तयन्पापमात्मनि ।	SV-01-07-120-045a
स्वतोऽनुमानेन परं तदान्तं स्मानुपश्यति ॥	SV-01-07-120-045c
उपगम्य ततः पार्था मातरं मातृवत्सलः ।	SV-01-07-120-046a
अभिवाद्याब्रुवंस्ते वै अम्ब भीम इहागतः ॥	SV-01-07-120-046c
नेति स्माह तदा कुन्ती ततस्ते व्यथिता भवन् ॥	SV-01-07-120-047ac
द्रुतं गत्वा पुरोद्यानं विचिन्वन्ति स्म पाण्डवाः ।	SV-01-07-120-048a
भीम भीमेति ते वाचं नित्यमुच्चैरुदीरयन् ।	SV-01-07-120-048c
विचिन्वन्तोऽथ ते सर्वे न स्म पश्यन्ति भ्रातरम् ॥	SV-01-07-120-048e
आगतास्स्वगृहं भूय इदमूचुः पृथां तदा ॥	SV-01-07-120-049ac
न दृश्यते महाबाहुरम्ब भीमो वरोचितः ।	SV-01-07-120-050a
विचितानि च सर्वाणि उद्यानानि नदीस्तथा ॥	SV-01-07-120-050c
ततो विदुरमानाय्य कुन्ती सा स्वं निवेशनम् ।	SV-01-07-120-051a
उवाच क्षत्तो बलवान्भीमसेनो न दृश्यते ॥	SV-01-07-120-051c
उद्यानान्निर्गतास्सर्वे भ्रातरो भ्रातृभिस्सह ।	SV-01-07-120-052a
तत्र ह्येको महाबाहुर्भीमो नाभ्येति मामिह ॥	SV-01-07-120-052c
न च प्रणयते चक्षुस्साधु दुर्योधनस्य ह ।	SV-01-07-120-053a
ततः प्रसुप्तं मन्येऽहं पापेन निहतं सुतम् ॥	SV-01-07-120-053c
विदुरः-	SV-01-07-120-054
मा मैवं वद कल्याणि शेषसंरक्षणं कुरु ।	SV-01-07-120-054a
प्रत्यादिष्टो हि पापात्मा शेषेषु प्रहरेत ह ॥	SV-01-07-120-054c
दीर्घायुषस्तु ते पुत्रा तथा ह्यृषिरभाषत ।	SV-01-07-120-055a
आगमिष्यति ते पुत्रः प्रीतिं ते वर्धयिष्यति ॥	SV-01-07-120-055c
वैशम्पायनः-	SV-01-07-120-056
एवमुक्ता तदा कुन्ती निश्श्वसन्ती मुहुर्मुहुः ।	SV-01-07-120-056a
शय्यापरा महाभागा पुत्रैः परिवृता तदा ॥	SV-01-07-120-056c
ततोऽष्टमेऽथ दिवसे प्रत्यबुध्यत पाण्डवः ।	SV-01-07-120-057a
भीमस्तदा रसे जीर्णे ह्यप्रमेयबलो बली ॥	SV-01-07-120-057c
ओषधीभिर्विषघ्नीभिस्सुरभीभिर्विभूषितः ।	SV-01-07-120-058a
भुक्त्वा तु परमान्नं च नागैर्दत्तं महाभुजः ॥	SV-01-07-120-058c
उत्क्षिप्य च तदा नागैर्जलाज्जलरुहेक्षणः ।	SV-01-07-120-059a
तस्मिन्नेव वनोद्देशे स्थापितः पाण्डुनन्दनः ।	SV-01-07-120-059c
अन्तर्दधुश्च ते नागाः पाण्डवस्येव पश्यतः ॥	SV-01-07-120-059e
तत उत्थाय भीमस्तु आजगाम स्वयं गृहे ॥	SV-01-07-120-060ac
अभिवाद्य परिष्वक्तस्समाघ्रातश्च मूर्धनि ।	SV-01-07-120-061a
प्रणम्य धर्मपुत्राय सस्वजे फल्गुनं तदा ॥	SV-01-07-120-061c
अभिवादितश्च तैर्वीरैस्सस्वजे च यमावपि ।	SV-01-07-120-062a
तच्च सर्वं यथावृत्तमाख्याति स्म वृकोदरः ॥	SV-01-07-120-062c
यदा त्ववगमंस्ते वै पाण्डवास्तस्य कर्म तत् ।	SV-01-07-120-063a
न त्वेव बहुलं चक्रुः प्रायतन्तास्य रक्षणे ।	SV-01-07-120-063c
धर्मात्मा विदुरस्तेषां प्रददौ मतिमान्मतिम् ॥	SV-01-07-120-063e
दुर्योधनोऽपि तं दृष्ट्वा पाण्डवं पुनरागतम् ।	SV-01-07-120-064a
निश्वसंश्चिन्तयंश्चैवमहन्यहनि तप्यते ॥	SV-01-07-120-064c
एवं दुर्योधनः पापश्शकुनिश्चापि सौबलः ।	SV-01-07-120-065a
अनेकैरप्युपायैस्ताञ्जिघांसन्ति स्म पाण्डवान् ॥	SV-01-07-120-065c
पाण्डवश्चापि तत्सर्वं प्रत्यजानन्नरिन्दम ।	SV-01-07-120-066a
उद्भावनमकुर्वन्तो विदुरस्य मते स्थिताः ॥	SV-01-07-120-066c
अधिजग्मुश्च कुरवो धनुर्वेदं कृपात्तु ते ॥ ॥	SV-01-07-120-067ac
	
	
	
	
	
	
अध्यायः 121	
	
	
	
जनमेजयः-	SV-01-07-121-001
कृपस्यापि मम ब्रह्मन्सम्भवं वक्तुमर्हसि ।	SV-01-07-121-001a
शरस्तम्बात्कथं जातः कथं चास्त्राण्यवाप्तवान् ॥	SV-01-07-121-001c
वैशम्पायनः-	SV-01-07-121-002
महर्षेर्गौतमस्यासीच्छरद्वान्नाम गौतमः ।	SV-01-07-121-002a
पुत्रः किल महाराज जातः सहशरैर्विभो ॥	SV-01-07-121-002c
न तस्य वेदाध्ययने तथा बुद्धिरजायत ।	SV-01-07-121-003a
यथाऽस्य बुद्धिरभवद्धनुर्वेदे परन्तप ॥	SV-01-07-121-003c
अधिजग्मुर्यथा वेदांस्तपसा ब्रह्मवादिनः ।	SV-01-07-121-004a
तथा स तपसोपेतस्सर्वाण्यस्त्राण्यवाप ह ॥	SV-01-07-121-004c
धनुर्वेदं पठित्वा च तपसा विपुलेन च ।	SV-01-07-121-005a
भृशं सन्तापयामास देवराजं स गौतमः ॥	SV-01-07-121-005c
ततो जालवतीं नाम देवकन्यां सुरेश्वरः ।	SV-01-07-121-006a
प्राहिणोत्तपसो विघ्नं कुरु तस्येति कौरव ॥	SV-01-07-121-006c
साऽभिगम्याऽऽश्रमं तस्य रमणीयं शरद्वतः ।	SV-01-07-121-007a
धनुर्बाणधरं बाला लोभयामास गौतमम् ॥	SV-01-07-121-007c
तामेकवसनां दृष्ट्वा गौतमो ऽप्सरसं वने ।	SV-01-07-121-008a
लोकेऽप्रतिमसंस्थानां उत्फुल्लनयनोऽभवत् ॥	SV-01-07-121-008c
धनुश्च हि शरास्तस्य कराभ्याम्प्रापतन् भुवि ।	SV-01-07-121-009a
वेपथुश्चास्य सहसा शरीरे समजायत ॥	SV-01-07-121-009c
स तु ज्ञानगरीयस्त्वात्तपसश्च समन्वयात् ।	SV-01-07-121-010a
अवतस्थे महाप्राज्ञो धैर्येण परमेण ह ॥	SV-01-07-121-010c
यस्तस्य सहसा राजन्विकारस्समजायत ।	SV-01-07-121-011a
तेन सुस्राव रेतोऽ स्य स च तन्नान्वबुध्यत ॥	SV-01-07-121-011c
तं विहायाश्रमं चापि तां चैवाप्सरसं मुनिः ।	SV-01-07-121-012a
जगाम रेतस्तत्तस्य शरस्तम्बे पपात ह ॥	SV-01-07-121-012c
शरस्तम्बे च पतितं द्विधा तदभवन्नृप ॥	SV-01-07-121-012e
तस्याथ मिथुनं जज्ञे गौतमस्य शरद्वतः ।	SV-01-07-121-013a
महर्षेर्गौतमस्यास्य आश्रमस्य समीपतः ॥	SV-01-07-121-013c
मृगयां चरतो राज्ञश्शान्तनोस्तु यदृच्छया ॥	SV-01-07-121-014a
कश्चित्सेनाचरोऽरण्ये मिथुनं तदपश्यत ।	SV-01-07-121-014c
धनुश्च सशरं दृष्ट्वा तथा कृष्णाजिनानि च ॥	SV-01-07-121-015a
व्यवस्य ब्राह्मणापत्यं धनुर्वेदान्तगस्य ह ।	SV-01-07-121-015c
स राज्ञे दर्शयामास मिथुनं सशरं तदा ॥	SV-01-07-121-016ac
स तदादाय मिथुनं राजा च कृपयान्वितः ।	SV-01-07-121-017a
आजगाम गृहानेव मम पुत्राविति ब्रुवन् ॥	SV-01-07-121-017c
ततः संवर्धयामास संस्कारैश्चाप्ययोजयत् ।	SV-01-07-121-018a
कृपया परया बालाविमौ संवर्धिताविति ॥	SV-01-07-121-018c
तस्मात्तयोर्नाम चक्रे तदेव स महीपतिः ।	SV-01-07-121-019a
तस्मात्कृप इति ख्यातः कृपी कन्या च साऽभवत् ॥	SV-01-07-121-019c
पितापि गौतमस्तत्र तपसा समविन्दत ।	SV-01-07-121-020a
आगत्य तस्मै गोत्रादि सर्वमाख्यातवांस्तदा ॥	SV-01-07-121-020c
कृपोऽपि च तदा राजन्धनुर्वेदपरोऽभवत् ।	SV-01-07-121-021a
चतुर्विधं धनुर्वेदमस्त्राणि विविधानि च ॥	SV-01-07-121-021c
निखिलेनास्य तत्सर्वं गुह्यमाख्यातवांस्तदा ।	SV-01-07-121-022a
सोऽचिरेणैव कालेन परमाचार्यतां गतः ॥	SV-01-07-121-022c
कृपमाहूय गाङ्गेयस्तव शिष्या इति ब्रुवन् ।	SV-01-07-121-023a
पौत्रान्परिसमाधाय कृपमाराधयत्तदा ॥	SV-01-07-121-023c
ततोऽधिजग्मुस्सर्वे ते धनुर्वेदं महारथाः ।	SV-01-07-121-024a
धृतराष्ट्रात्मजाश्चैव पाण्डवाश्च महाबलाः ॥	SV-01-07-121-024c
वृष्णयश्च नृपाश्चान्ये नानादेशसमागताः ।	SV-01-07-121-025a
कृपमाचार्यमासाद्य परमास्त्रज्ञतां गताः ॥	SV-01-07-121-025c
	
	
	
	
	
	
अध्यायः 122	
	
	
	
वैशम्पायनः-	SV-01-07-121-001
विशेषार्थी ततो भीष्मः पौत्राणां हितकाम्यया ।	SV-01-07-121-001a
इष्वस्त्रज्ञान्पर्यपृच्छदाचार्यान्वीर्यसम्मतान् ॥	SV-01-07-121-001c
नानृषीर्नामहाभागस्तथा नानस्त्रकोविदः ।	SV-01-07-121-002a
नावेदसत्वो विनयेत्कुरूनस्त्रे महावलान् ॥	SV-01-07-121-002c
इति सञ्चिन्त्य गाङ्गेयस्सदा भरतसत्तमः ॥	SV-01-07-121-002e
द्रोणाय वेदविदुषे भारद्वाजाय धीमते ।	SV-01-07-121-003a
पाण्डवान्कौरवांश्चैव ददौ शिष्यान्नरर्षभ ॥	SV-01-07-121-003c
शास्त्रतः पूजितश्चैव सम्यक्तेन महात्मना ।	SV-01-07-121-004a
स भीष्मेण महाभागस्तुष्टोऽस्त्रविदुषां वरः ॥	SV-01-07-121-004c
प्रतिजग्राह तान्सर्वाञ्शिष्यत्वेन महायशाः ।	SV-01-07-121-005a
शिक्षयामास च द्रोणो धनुर्वेदमशेषतः ॥	SV-01-07-121-005c
तेऽचिरेणैव कालेन सर्वशस्त्रविशारदाः ।	SV-01-07-121-006a
बभूवुः कौरवा राजन् ! पाण्डवाश्चामितौजसः ॥	SV-01-07-121-006c
जनमेजयः-	SV-01-07-121-007
कथं समभवद्द्रोणः कथं चास्त्राण्यवाप्तवान् ।	SV-01-07-121-007a
कथं चागात्कुरून्ब्रह्मन् ! कस्य पुत्रः स वीर्यवान् ॥	SV-01-07-121-007c
कथं चास्य सुतो जातस्सोश्वत्थामाऽस्त्रवित्तमः ।	SV-01-07-121-008a
एतदिच्छाम्यहं श्रोतुं विस्तरेण प्रकीर्तय ॥	SV-01-07-121-008c
वैशम्पायनः-	SV-01-07-121-009
गङ्गाद्वारं प्रति महान्बभूवर्षिर्महातपाः ।	SV-01-07-121-009a
भरद्वाजो महाप्राज्ञस्सततं संशितव्रतः ॥	SV-01-07-121-009c
सोऽभिषेक्तुं गतो गङ्गां पूर्वमेवागमन्नदीम् ॥	SV-01-07-121-010ac
महर्षिस्तु भरद्वाजो हविर्धाने चरन्पुरा ।	SV-01-07-121-011a
ददर्शाप्सरसं साक्षाद्घुताचीमाप्लुतामृषिः ॥	SV-01-07-121-011c
रूपयौवनसम्पन्नां मददृप्तां मदालसाम् ॥	SV-01-07-121-011e
तस्या वायुस्समुद्धूतो वसनं व्यपकर्षत ।	SV-01-07-121-012a
अपकृष्टाम्बरां दृष्ट्वा तामृषिश्चकमे तदा ॥	SV-01-07-121-012c
तत्र संसक्तमनसो भरद्वाजस्य धीमतः ।	SV-01-07-121-013a
हृष्टस्य रेतः प्रस्कन्द तदृषिर्द्रोण आदधे ॥	SV-01-07-121-013c
ततस्समभवद्द्रोणः कुमारस्तस्य धीमतः ।	SV-01-07-121-014a
अध्यगीष्ट स वेदांश्च वेदाङ्गानि च सर्वशः ॥	SV-01-07-121-014c
भरद्वाजसखा चासीत्पृषतो नाम पार्थिवः ।	SV-01-07-121-015a
तस्यापि द्रुपदो नाम तदा समभवत्सुतः ॥	SV-01-07-121-015c
स नित्यमाश्रमं गत्वा द्रोणेन सह पार्षतः ।	SV-01-07-121-016a
चिक्रीडाध्ययनं चैव चकार क्षत्रियर्षभः ॥	SV-01-07-121-016c
ततो व्यतीते पृषते स राजा द्रुपदोऽभवत् ।	SV-01-07-121-017a
पञ्चालेषु महाबाहुरुत्तरेषु नरेश्वरः ॥	SV-01-07-121-017c
भरद्वाजोऽपि भगवानारुरोह दिवं तदा ॥	SV-01-07-121-018ac
ततः पितृनियुक्तात्मा पुत्रलोभाद्यशस्विनीम् ।	SV-01-07-121-019a
शारद्वतीं तदा द्रोणः कृपीं भार्यामविन्दत ॥	SV-01-07-121-019c
अग्निहोत्रे च धर्मे च दमे च सततं रताम् ॥	SV-01-07-121-019e
अलभद्गौतमी पुत्रमश्वत्थामानमच्युतम् ॥	SV-01-07-121-020ac
स जातमात्रो व्यनदद्यथैवोच्चैश्श्रवा हयः ।	SV-01-07-121-021a
तच्छ्रुत्वाऽन्तर्हितं भूतमन्तरिक्षस्थमब्रवीत् ॥	SV-01-07-121-021c
अश्वस्येवास्य यद्ध्मानं नदतः प्रदिशो गतम् ।	SV-01-07-121-022a
अश्वत्थामैव बालोऽयं तस्मान्नाम्ना भविष्यति ॥	SV-01-07-121-022c
सुतेन तेन सुप्रीतो भारद्वाजस्ततोऽभवत् ॥	SV-01-07-121-023a
तत्रैव च वसन्धीमान्धनुर्वेदपरोऽभवत् ।	SV-01-07-121-023c
स शुश्राव महात्मानं जामदग्न्यं परन्तपम् ॥	SV-01-07-121-024a
ब्राह्मणेभ्यस्तदा राजन्दित्सन्तं वसु सर्वशः ॥	SV-01-07-121-024c
स रामस्य धनुर्वेदे दिव्येषु विविधेषु च ।	SV-01-07-121-025a
दिव्यास्त्रेषु मतिं चक्रे नीतिशास्त्रेषु कौशलम् ॥	SV-01-07-121-025c
ततस्समनसैर्व्रतिभिस्तपोयुक्तैर्महातपाः ।	SV-01-07-121-026a
ततो प्रायान्महाबाहुर्महेन्द्रं वसुधाधरम् ॥	SV-01-07-121-026c
ततो महेन्द्रमासाद्य भारद्वाजो महातपाः ।	SV-01-07-121-027a
क्षत्रघ्नं तममित्रघ्नमपश्यद्भृगुनन्दनम् ॥	SV-01-07-121-027c
स रामायात्मनो नाम जन्म चाङ्गिरसे कुले ।	SV-01-07-121-028a
निवेद्याङ्गिरसो भूमौ पादास्याभ्यवादयत् ॥	SV-01-07-121-028c
तमब्रवीन्महातेजा क्षत्रहा विप्रसत्तमः ॥	SV-01-07-121-028e
स्वागतं कुशलं तेऽस्तु किमिच्छसि महाद्युते ॥	SV-01-07-121-029ac
वैशम्पायनः-	SV-01-07-121-030
एवमुक्तस्स रामेण भारद्वाजोऽब्रवीद्द्विजः ।	SV-01-07-121-030c
आगतं वित्तकामं मां विद्धि द्रोणं द्विजर्षभ ॥	SV-01-07-121-030a
रामः-	SV-01-07-121-031
हिरण्यं पशवो रौप्यं यद्वाऽन्यद्वसु किञ्चन ।	SV-01-07-121-031a
ब्राह्मणेभ्यो मया दत्तं सर्वमेव तपोधन ॥	SV-01-07-121-031c
तथैवेयं धरा देवी सागरान्ता सपर्वता ।	SV-01-07-121-032a
काश्यपाय मया दत्ता कृत्स्ना नगरमालिनी ॥	SV-01-07-121-032c
शरीरमात्रमेवाद्य ममेदमवशेषितम् ।	SV-01-07-121-033a
अस्त्राणि च महार्हाणि शस्त्राणि विविधानि च ॥	SV-01-07-121-033c
अस्त्राणि वा शरीरं वा ब्रह्मञ्छस्त्राणि वा पुनः ।	SV-01-07-121-034a
वृणीष्व किं प्रयच्छामि तुभ्यं द्रोण वदाशु तत् ॥	SV-01-07-121-034c
द्रोणः-	SV-01-07-121-035
अस्त्राणि मे समन्त्राणि ससंहाराणि भार्गव ।	SV-01-07-121-035a
स प्रयोगरहस्यानि दातुमर्हस्यशेषतः ॥	SV-01-07-121-035c
एतद्वसु वसूनां हि सर्वेषां विप्रसत्तम ॥	SV-01-07-121-035e
वैशम्पायनः-	SV-01-07-121-036
तथेत्युक्त्वा ततस्तस्मै प्रादादस्त्राणि भार्गवः ।	SV-01-07-121-036a
सरहस्यव्रतं चैव धनुर्वेदमशेषतः ॥	SV-01-07-121-036c
प्रतिगृह्य तु तत्सर्वं कृतार्थो द्विजसत्तमः ।	SV-01-07-121-037a
प्रियं सखायं सुप्रीतो जगाम द्रुपदं प्रति ॥ ॥	SV-01-07-121-037c
	
	
	
	
	
अध्यायः 123	
	
	
	
वैशम्पायनः-	SV-01-07-123-001
ततो द्रुपदमागत्य भारद्वाजः प्रतापवान् ।	SV-01-07-123-001a
अब्रवीत् पुरुषव्याघ्रं सखायं विद्धि मामिति ॥	SV-01-07-123-001c
इत्येवमुक्तस्सख्या स प्रीतिर्पूर्वं जनेश्वरः ।	SV-01-07-123-002a
भारद्वाजेन पाञ्चालो रोषात् संरक्तलोचनः |	SV-01-07-123-002c
नामृष्यत वचस्सख्युःप्रीतिपूर्वमुदाहृतम् ।|	SV-01-07-123-002e
स चैश्वर्यमदोन्मत्त इदं राजा वचोऽब्रवीत् ॥	SV-01-07-123-003ac
द्रुपदः-	SV-01-07-123-004
अकृतेयं तव प्रज्ञा ब्रह्मन् नातिसमञ्जसी ।	SV-01-07-123-004a
यन्मां ब्रवीषि प्रसभं सखा तेऽहमिति द्विज ॥	SV-01-07-123-004c
न हि राज्ञामुदीर्णानाम् एवम्भूतैर्नरैः क्वचित् ।	SV-01-07-123-005a
सख्यं भवति मन्दात्मन् श्रिया हीनैर्धनच्युतैः |	SV-01-07-123-005c
सौहृदान्यपि जीर्यन्ते कालेन परिजीर्यता ।|	SV-01-07-123-005e
सौहृदं मे त्वया ह्यासीत् पूर्वं सामर्थ्यवर्धनम् |	SV-01-07-123-006a
न सख्यमजरं लोके दृश्यते जातु कर्हिचित् ||	SV-01-07-123-006c
कामश्चैनं नाशयति क्रोधश्चैनं प्रमर्दति ॥	SV-01-07-123-007ac
न वै जीर्णमुपातिष्ठ सख्यं नवमुपाकुरु ।	SV-01-07-123-008a
आदत्स्वैनं द्विजश्रेष्ठ सौहृदं ह्यर्थबन्धनम् ॥	SV-01-07-123-008c
न दरिद्रो वसुमतो नाविद्वान् विदुषस्सखा ।	SV-01-07-123-009a
न शूरस्य सखा क्लीबस् सखा पूर्वः किमिष्यते ॥	SV-01-07-123-009c
ययोरेव समं वित्तं ययोः प्रज्ञा ययोश्श्रुतम् ।	SV-01-07-123-010a
तयोस्सम्बन्धकं तुल्यं न तु पुष्टविपुष्टयोः ॥	SV-01-07-123-010c
नाश्रोत्रियश्श्रोत्रियस्य नारथी रथिनस्सखा ।	SV-01-07-123-011a
नाराज्ञस्सङ्गतं राज्ञस् सखिपूर्वं किमिष्यते ॥	SV-01-07-123-011c
त्वद्विधैर्मद्विधानां हि प्रहीणार्थैर्न जातु चित् |	SV-01-07-123-012a
सख्यं भवति मन्दात्मन् सखिपूर्वं किमिष्यते ॥	SV-01-07-123-012c
वैशम्पायनः-	SV-01-07-123-013
द्रुपदेनैवमुक्तस्तु भारद्वाजः प्रतापवान् ।	SV-01-07-123-013a
मुहूर्तं चिन्तयामास मन्युनाऽभिपरिप्लुतः ॥	SV-01-07-123-013c
स विनिश्चित्य मनसा पाञ्चालं प्रति बुद्धिमान् ।	SV-01-07-123-014a
शिष्यैः परिवृतश्श्रीमान् पुत्रेण सहितस्तदा ॥	SV-01-07-123-014c
जगाम कुरुमुख्यानां नागरं नागसाह्वयम् ।	SV-01-07-123-015a
स्यालस्यैव गृहं द्रोणस् सदारः पर्युपस्थितः ॥	SV-01-07-123-015c
अश्वत्थाम्ना च पुत्रेण महाबलवता सह ।	SV-01-07-123-016a
अवसत्तत्र राजेन्द्र गौतमस्य निवेशने ||	SV-01-07-123-016c
स कृपस्यान्तरे पार्थान् भारद्वाजः प्रतापवान् | 	SV-01-07-123-017a
अस्त्राणि शिक्षयामास बुबोध च स तं कृपः |	SV-01-07-123-017c
आवासे तत्र मूढात्मा कञ्चित्कालमुवास ह ||	SV-01-07-123-017e
	
	
	
	
	
अध्यायः 124	
	
	
	
वैशम्पायनः-	SV-01-07-124-001
द्रोणस्समुदितान्दृष्ट्वा कुरून्वृत्तिपरीप्सया ।	SV-01-07-124-001a
आजगाम महातेजा विप्रो नागपुरं प्रति ॥	SV-01-07-124-001c
स तथोक्तस्तथा तेन सदारः प्रद्रवत्कुरून् ।	SV-01-07-124-002a
तां प्रतिज्ञां प्रतिज्ञाय यां कर्ता न चिरादिव ॥	SV-01-07-124-002c
ततः कुमारा निष्क्रम्य सहिता नागसाह्वयात् ।	SV-01-07-124-003a
क्रीडया विनयाद्वीरास्तत्र पर्यचरन्मुदा ॥	SV-01-07-124-003c
तेषां सङ्क्रीडमानानामुदपानेऽङ्गुलीयकम् ।	SV-01-07-124-004a
पपात धर्मराजस्य वीटा तत्रैव चापतत् ॥	SV-01-07-124-004c
तत्त्वम्बुना प्रतिच्छन्नं तारारूपमिवाम्बरे ।	SV-01-07-124-005a
दृष्ट्वा ते वै कुमाराश्च तं यत्नात्पर्यवारयन् ॥	SV-01-07-124-005c
ते परस्परमैक्षन्त कुमारसहितास्तदा ॥	SV-01-07-124-005e
तस्य योगमविदन्तो भृशमुत्कण्ठिताभवन् ॥	SV-01-07-124-006a
न किञ्चित्प्रत्यपद्यन्त कर्म वीटोपलब्धये ॥	SV-01-07-124-006c
तेऽपश्यन्ब्राह्मणं श्याममासन्नपलितं कृशम् ।	SV-01-07-124-007a
कृत्यवन्तस्समीपस्थमग्निहोत्रपुरस्कृतम् ॥	SV-01-07-124-007c
स तान्कृत्यवतो दृष्ट्वा कुमारांस्तु विचेतसः ।	SV-01-07-124-008a
ब्राह्मणः प्रहसन्मन्दं कौशलेनाभ्यभाषत ॥	SV-01-07-124-008c
अब्रवीद्धिग्बलं क्षात्रं धिक्चैषां वः कृतास्त्रताम् ।	SV-01-07-124-009a
भरतस्यान्वये जाता ये वीटां नाधिगच्छत ॥	SV-01-07-124-009c
वीटां च मुद्रिकां चैव अहमेतदपि द्वयम् ।	SV-01-07-124-010a
उद्धरिष्ये त्विषीकाभिर्भोजनं मे प्रदीयताम् ॥	SV-01-07-124-010c
ततोऽब्रवीद्भरद्वाजं कुन्तीपुत्रो युधिष्ठिरः ।	SV-01-07-124-011a
गौतमीं च महाभागां भिक्षामश्नीत शाश्वतीम् ॥	SV-01-07-124-011c
ततोऽब्रवीद्भरद्वाजः प्रहस्य भरतानिदम् ॥	SV-01-07-124-012a
द्रोणः-	SV-01-07-124-012
एषा मुष्टिरिषीकाणां मयाऽस्त्रेणाभिमन्त्रिता ॥	SV-01-07-124-012c
अस्या वीर्यं समीक्षध्वं यदन्येषु न विद्यते ॥	SV-01-07-124-013a
वेत्स्यामीषिकया वीटां तामिषीकामीषिकया ॥	SV-01-07-124-013c
तामपीषिकया चैव अन्यामप्यनया पुनः 	SV-01-07-124-014a
तामन्यया समायोगे वीटाया ग्रहणं मम ॥	SV-01-07-124-014c
वैशम्पायनः-	SV-01-07-124-015
ततो यथोक्तं तत्सर्वं कृतवांस्तत्र ब्राह्मणः ॥	SV-01-07-124-015a
तदपश्यन्कुमारास्ते विस्मयोत्फुल्ललोचनाः ॥	SV-01-07-124-015c
अवाप्य चोद्धृतां वीटां वीटावेधिनमब्रुवन् ॥	SV-01-07-124-016a
मुद्रिकामपि विप्रेन्द्र क्षिप्रमेतां समुद्धर ॥	SV-01-07-124-016c
ततस्सशरमादाय धनुश्चापि महाबलः ।	SV-01-07-124-017a
शरेण बध्वा मुद्रां तामूर्ध्वमावाहयच्छरैः ॥	SV-01-07-124-017c
सशरस्तदुपादाय कूपादङ्गुलिवेष्टकम् ।	SV-01-07-124-018a
प्रददौ तं कुमाराणां विस्मितानामविस्मितः ॥	SV-01-07-124-018c
मुद्रिकां तूद्धृतां दृष्ट्वा प्राबुवंस्ते कुमारकाः ।	SV-01-07-124-019a
कुमारकाः-	SV-01-07-124-019
अभिवादायामहे ब्रह्मन्नैतदन्येषु विद्यते ॥	SV-01-07-124-019c
कोऽसि कं त्वां विजानीमो ब्रूहि किं करवाम ते ॥	SV-01-07-124-020a
वैशम्पायनः-	SV-01-07-124-021
एवमुक्तस्तथा विप्रः प्रत्युवाच कुमारकान् ।	SV-01-07-124-021a
आख्यापयध्वं भीष्माय रूपेण च गुणैरपि ॥	SV-01-07-124-021c
स मा बुद्धिमतां श्रेष्ठश्शृत्वा ज्ञास्यति कौरवः ॥	SV-01-07-124-021e
तथेत्युक्त्वा तु ते गत्वा भीष्ममूचुः पितामहम् ।	SV-01-07-124-022a
ब्राह्मणस्य वचस्सर्वं तच्च कर्म विशेषतः ॥	SV-01-07-124-022c
श्रुत्वा भीष्मः कुमाराणां द्रोण इत्येव जज्ञिवान् ॥	SV-01-07-124-023ac
युक्तरूपस्स हि गुरुरित्येवमनुचिन्त्य च ।	SV-01-07-124-024a
तत आनाय्य द्रोणं तु भीष्मश्शान्तनवस्तदा ॥	SV-01-07-124-024c
अर्हणीयेन कामैश्च यथान्यायमपूजयत् ॥	SV-01-07-124-024e
ततस्तं परिपप्रच्छ भीष्मश्शस्त्रभृतां वरः ।	SV-01-07-124-025a
हेतुमागमने सर्वं तं द्रोणः प्रत्यभाषत ॥	SV-01-07-124-025c
द्रोणः-	SV-01-07-124-026
महर्षेरग्निवेश्यस्य सकाशमहमच्युत ।	SV-01-07-124-026a
अस्त्रार्थमगमं पूर्वं धनुर्वेदजिघृक्षया ॥	SV-01-07-124-026c
ब्रह्मचारी विनीतात्मा जटिलो बहुलास्समाः ।	SV-01-07-124-027a
अवसं तत्र सुचिरं अग्निवेश्यस्य सन्निधौ ॥	SV-01-07-124-027c
पाञ्चालराजपुत्रश्च यज्ञसेनो महाबलः ।	SV-01-07-124-028a
मया सहाकरोद्विद्यां गुरौ तस्मिन्समाहितः  ॥	SV-01-07-124-028c
स मे तत्र सखा चासीत्प्रियवागुपकारकः ।	SV-01-07-124-029a
मया स्म रमते नित्यं सङ्गम्य समये तदा ॥	SV-01-07-124-029c
स मां संप्रस्थितः पूर्वं प्रियकारी प्रियंवादः ।	SV-01-07-124-030a
अब्रवीदिति मां भीष्म वचनं प्रीतिवर्धनम् ॥	SV-01-07-124-030c
अहं प्रियतमः पुत्रः पितुरेको महात्मनः ।	SV-01-07-124-031a
अभिषेक्ष्यति मां राज्ये स पाञ्चालो यदा तदा ॥	SV-01-07-124-031c
भविष्यति च ते भोज्यं सख्युस्सखिधनं यथा ॥	SV-01-07-124-032a
तद्भोज्यं भवता राज्यं सखे सत्येन ते शपे ॥	SV-01-07-124-032c
मम भोगाश्च वित्तं च त्वदधीनास्सुखानि च ॥	SV-01-07-124-033a
एवमुक्त्वा प्रचक्राम कृतास्त्रः पूजितो मया ॥	SV-01-07-124-033c
उक्तवाक्यमहं ज्ञात्वा प्रहृष्टेनान्तरात्मना ॥	SV-01-07-124-034ac
सोऽहं पितृनियुक्तत्वात् पुत्रलोभाद्यशस्विनीम् ।	SV-01-07-124-035a
शारद्वतीं महाप्रज्ञ उपयेमे समाहितः ॥	SV-01-07-124-035c
अग्निहोत्रे च धर्मे च दमे च सततं रताम् ॥	SV-01-07-124-036a
लेभे च गौतमी पुत्रमश्वत्थामानमात्मजम् ॥	SV-01-07-124-036c
भीष्म विक्रमकर्माणमादित्यमिव तेजसा ।	SV-01-07-124-037a
आत्मजेनाभवं प्रीतो भरद्वाजो यथा मया ॥	SV-01-07-124-037c
गोक्षीरं पिबतो दृष्ट्वा धनिनां स्म कुमारकान् ।	SV-01-07-124-038a
अश्वत्थामाऽरुदत्तात दिशो मे दश मोहयन् ॥	SV-01-07-124-038c
न साधकोऽवसीदेत वर्तमानस्स्वकर्मसु ।	SV-01-07-124-039a
अगच्छमभिजानंस्तानहं देशान्बहूनपि ॥	SV-01-07-124-039c
अविलोपेन धर्मस्य सततं धर्मसंस्थितम् ।	SV-01-07-124-040a
अयाचित्वा परिक्रामन्नाध्यगच्छं धनं क्वचित् ॥	SV-01-07-124-040c
अथ पिष्टोदकेनैव लोभयं वै कुमारकम् ॥	SV-01-07-124-041ac
पीत्वा पिष्टोदकं तच्च मातृदत्तं प्रियेण च ।	SV-01-07-124-042a
अनभिज्ञक्षीररसो नृत्यति प्रहसन्मुहुः ॥	SV-01-07-124-042c
सवयोभिः कुमारैश्च पीतक्षीरोहमित्यसौ ॥	SV-01-07-124-042e
तं दृष्ट्वा कश्मलं घोरं तत्र मामन्वपद्यत ॥	SV-01-07-124-043a
द्रोणं धिगस्त्वधनिनं यो धनं नाधिगच्छति ॥	SV-01-07-124-043c
क्षीरारसज्ञः क्षरमिति पीत्वा पिष्टिं प्रनृत्यति ॥	SV-01-07-124-044a
अश्वत्थामापि धिङ्मातुर्यत्पयो नाधिगच्छति ॥	SV-01-07-124-044c
इति सम्भाषतां वाचं श्रुत्वा मे बुद्धिरच्यवत् ।	SV-01-07-124-045a
आत्मानं चात्मना गर्हन्मनसेदं व्यचिन्तयम् ॥	SV-01-07-124-045c
अपि नाहं पुरा विप्रैर्वर्जितां गर्हितां भृशम् ।	SV-01-07-124-046a
परोपसेवां पापिष्ठां आचरेयं धनाशया ॥	SV-01-07-124-046c
इति मत्वा प्रियं पूर्वं वक्तारं सूनृतां गिरम् ।	SV-01-07-124-047a
पूर्वं सङ्गतसंसिद्धं सदारस्सोमकं गतः ॥	SV-01-07-124-047c
अभिषिक्तं च श्रुत्वैनं कृतार्थोऽस्मीति चिन्तयन् ।	SV-01-07-124-048a
प्रियं सखायं सुप्रीतो राज्यस्थं समुपागमम् ॥	SV-01-07-124-048c
संस्मरन्सङ्गतं चैव वचनं चैव तस्य तत् ।	SV-01-07-124-049a
ततो द्रुपदमागम्य सखिपूर्वमहं प्रभो ॥	SV-01-07-124-049c
अब्रुवं पुरुषव्याघ्र सखायं विद्धि मामिति ॥	SV-01-07-124-050ac
उपस्थितं तु द्रुपदस्सखिवच्चाभिसङ्गतम् ।	SV-01-07-124-051a
स मां निराकारमिव प्रहसन्निदमब्रवीत् ॥	SV-01-07-124-051c
अकृतेयं तव प्रज्ञा ब्रह्मन्नातिसमञ्जसी ।	SV-01-07-124-052a
यदात्थ मां त्वं प्रहसन्सखा तेऽहमिति द्विज ॥	SV-01-07-124-052c
न हि राज्ञामुदीर्णानामेवम्भूतैर्नरैः क्वचित् ।	SV-01-07-124-053a
सख्यं भवति मन्दात्मञ्छ्रिया हीनैर्धनच्युतैः ॥	SV-01-07-124-053c
नाश्रोत्रियश्श्रोत्रियस्य नारथी रथिनस्सखा ।	SV-01-07-124-054a
नाराजा पार्थिवस्यापि सखिपूर्वं किमिष्यते ॥	SV-01-07-124-054c
द्रुपदेनैवमुक्तोऽहं मन्युनाऽभिपरिप्लुतः ।	SV-01-07-124-055a
अभ्यागच्छं कुरून्भीष्म शिष्यैरर्थिगुणान्वितैः ॥	SV-01-07-124-055c
वैशम्पायनः-	SV-01-07-124-056
प्रतिजग्राह तं भीष्मो गुरुं पाण्डुसुतैस्सह ।	SV-01-07-124-056c
पौत्रानादाय तान्सर्वान्वसूनि विविधानि च ॥	SV-01-07-124-056c
शिष्या इति ददौ राजन्द्रोणाय विधिपूर्वकम् ।	SV-01-07-124-057c
स च शिष्यान्महेष्वासः प्रतिजग्राह कौरवान् ॥	SV-01-07-124-057c
प्रतिगृह्य च तान्सर्वान्द्रोणो वचनमब्रवीत् ।	SV-01-07-124-058c
रहस्येतान्प्रतीतात्मा कृतोपसदनांस्तथा ॥	SV-01-07-124-058c
द्रोणः-	SV-01-07-124-059
कार्यं मे काङ्क्षितं किञ्चिद्धृदि संपरिवर्तते ।	SV-01-07-124-059c
कृतास्त्रैस्तत्प्रदेयं मे तद्द्रुतं वदतानघाः ॥	SV-01-07-124-059c
वैशम्पायनः-	SV-01-07-124-059
तच्छ्रुत्वा कौरवेयास्ते तूष्णीमासन्विशाम्पते ॥	SV-01-07-124-059c
अर्जुनस्य ततस्सर्वं प्रतिज्ञे परन्तप ॥	SV-01-07-124-060c
ततोऽर्जुनं मूर्ध्नि तदा समाघ्राय पुनः पुनः ।	SV-01-07-124-061c
प्रीतिपूर्वं परिष्वज्य प्ररुरोद मुदा तदा ॥	SV-01-07-124-061c
अश्वत्थामानमाहूय द्रोणो वचनमब्रवीत् ।	SV-01-07-124-062c
सखायं विद्धि ते पार्थं मया दत्तं प्रगृह्यताम् ॥	SV-01-07-124-062c
साधु साध्विति तं प्राज्ञः परिष्वज्येदमब्रवीत् ॥	SV-01-07-124-062c
अद्यप्रभृति विप्रेन्द्र परवानस्मि धर्मतः ।	SV-01-07-124-063c
शिष्योऽहं त्वत्प्रसादेन जीवामि द्विजसत्तम ॥	SV-01-07-124-063c
इत्युक्त्वा तु तदा पार्थः पादौ जग्राह पाण्डवः ॥	SV-01-07-124-064c
ततो द्रोणः पाण्डुपुत्रानस्त्राणि विविधानि च ।	SV-01-07-124-065c
ग्राहयामास दिव्यानि मानुषाणि च वीर्यवान् ॥	SV-01-07-124-065c
राजपुत्रास्तथैवान्ये समेत्य भरतर्षभाः ।	SV-01-07-124-066c
अभिजग्मुस्ततो द्रोणमस्त्रार्थं द्विजसत्तमम् ॥	SV-01-07-124-066c
वृष्णयश्चान्धकारैश्च नानादेश्याश्च पार्थिवाः ।	SV-01-07-124-067c
सूतपुत्रश्च राधेयो गुरुं द्रोणमियात्तदा ॥	SV-01-07-124-067c
स्पर्धमानस्तु पार्थेन सूतपुत्रोऽत्यमर्षणः ।	SV-01-07-124-068c
दुर्योधनमुपाश्रित्य पाण्डवानत्यमन्यत ॥	SV-01-07-124-068c
	
	
	
	
	
	
अध्यायः 125	
	
	
	
वैशम्पायनः-	SV-01-07-125-001
अर्जुनस्तु परं यत्नमातस्थे गुरुपूजने ।	SV-01-07-125-001a
अस्त्रे च परमे योगे प्रियो द्रोणस्य चाभवत् ॥	SV-01-07-125-001c
द्रोणेन च तदाहूय रहस्युक्तोऽन्नसाधकः ।	SV-01-07-125-002a
अन्धकारेऽर्जुनायान्नं न देयं ते कदाचन ॥	SV-01-07-125-002c
ततः कदाचिद्भुञ्जाने प्रववौ वायुरर्जुने ।	SV-01-07-125-003a
तेन दीपस्तु सहसा निर्वापित इति श्रुतिः ॥	SV-01-07-125-003c
भुक्तवानेव कौन्तेयो नाभ्यासात्स न्यवर्तते ।	SV-01-07-125-004a
हस्तस्तेजस्विनो नित्यमभ्यासकृतकारणात् ॥	SV-01-07-125-004c
तदभ्यासकृतं मत्वा रात्रावपि स पाण्डवः ।	SV-01-07-125-005a
तस्य ज्यातलनिर्घोषं द्रोणश्शुश्राव तन्निशि ॥	SV-01-07-125-005c
उपेत्यार्जुनमुत्थाय परिष्वज्येदमब्रवीत् ॥	SV-01-07-125-005e
द्रोणः-	SV-01-07-125-006
प्रयतिष्ये तथा कर्तुं यथा नान्यो धनुर्धरः ।	SV-01-07-125-006a
त्वत्समो भविता लोके सत्यमेतद्ब्रवीमि ते ॥	SV-01-07-125-006c
वैशम्पायनः-	SV-01-07-125-007
ततो द्रोणोऽर्जुनं भूयो हयेषु च गजेषु च ।	SV-01-07-125-007a
रथेषु भूमावपि च रणशिक्षामशिक्षयत् ॥	SV-01-07-125-007c
गदायुद्धेऽसिचर्यायां तोमरप्रासशक्तिषु ।	SV-01-07-125-008a
द्रोणस्सङ्कीर्णयुद्धेषु शिक्षयामास कौरवम् ॥	SV-01-07-125-008c
तस्य तत्कौशलं दृष्ट्वा धनुर्वेदजिघृक्षवः ।	SV-01-07-125-009a
राजानो राजपुत्राश्च समाजग्मुस्सहस्रशः ॥	SV-01-07-125-009c
तान्सर्वाञ्शिक्षयामास द्रोणश्शस्त्रभृतां वरः ॥	SV-01-07-125-010ac
ततो निषादराजस्य हिरण्यधनुषस्सुतः ।	SV-01-07-125-011a
एकलव्यो महावीर्यो द्रोणमभ्याजगाम ह ॥	SV-01-07-125-011c
न स तं प्रतिजग्राह नैषादिरिति चिन्तयन् ।	SV-01-07-125-012a
शिष्यं धनुषि धर्मज्ञस्तेषामेवान्ववेक्षया ॥	SV-01-07-125-012c
द्रोणः-	SV-01-07-125-013
शिष्योऽसि मम नैषादे ! प्रयोगे बलत्तरः ।	SV-01-07-125-013a
निवर्तस्व गृहानेव अनुज्ञातोऽसि नित्यशः ॥	SV-01-07-125-013c
वैशम्पायनः-	SV-01-07-125-014
स तु द्रोणस्य शिरसा पादौ गृह्य परन्तपः ।	SV-01-07-125-014a
अरण्यमनुसम्प्राप्य कृत्वा द्रोणं महीमयम् ॥	SV-01-07-125-014c
तस्मिन्नाचार्यवृत्तिं च परमामास्थितस्तदा ।	SV-01-07-125-015a
इष्वस्त्रे योगमातस्थे परं नियममास्थितः ॥	SV-01-07-125-015c
स तेन तपसा युक्तो योगेन परमेण च ।	SV-01-07-125-016a
विमोक्षादानसन्धाने लघुत्वं परमाप सः ॥	SV-01-07-125-016c
लाघवं चास्त्रयोगं च नचिरात्प्रत्यपद्यत ।	SV-01-07-125-016e
अथ द्रोणाभ्यनुज्ञाताः कदाचित्कुरुपाण्डवाः ।	SV-01-07-125-017a
रथैर्विनिर्ययुः सर्वे मृगयामरिमर्दनाः ॥	SV-01-07-125-017c
तत्रोपकरणं गृह्य नरः कश्चिद्यदृच्छया ।	SV-01-07-125-018a
राजन्ननुजगामैकः श्वानमादाय पाण्डवान् ॥	SV-01-07-125-018c
तेषां विचरतां तत्र तत्तत्कर्मचिकीर्षताम् ।	SV-01-07-125-019a
श्वा चरन्स पथा मूढो नैषादिं प्रति जग्मिवान् ॥	SV-01-07-125-019c
स कृष्णं मलदिग्धाङ्गं कृष्णाजिनधरं वने ।	SV-01-07-125-020a
नैषादिं श्वा समुद्वीक्ष्य भषंस्तस्थौ तदन्तिके ॥	SV-01-07-125-020c
तस्यैकलव्यो भषतः शुनस्सप्त शरान्मुखे ।	SV-01-07-125-021a
लाघवं दर्शन्नस्त्रैर्मुमोच युगपद्यथा ॥	SV-01-07-125-021c
स तु श्वा शरपूर्णास्यः पाण्डवानाजगाम ह ।	SV-01-07-125-022a
तं दृष्ट्वा कौरवा राजन्विस्मयं परमं तदा ॥	SV-01-07-125-022c
लाघवं शब्दवेधित्वं दृष्ट्वा तत्परमं तदा ।	SV-01-07-125-023a
प्रेक्ष्य तं व्रीडिताश्चासन्प्रशशंसुश्च सर्वशः ॥	SV-01-07-125-023c
तं ततोऽन्वेषमाणास्ते वने वनचरेश्वरम् ।	SV-01-07-125-024a
ददृशुः पाण्डवा राजन्नस्यन्तमनिशं शरान् ॥	SV-01-07-125-024c
न चैनमभ्यजानंस्ते तदा विकृतदर्शनम् ।	SV-01-07-125-025a
तथैनं परिपप्रच्छ्रुः को भवान्कस्य चेति ह ॥	SV-01-07-125-025c
एकलव्यः-	SV-01-07-125-026
निषादाधिपतेर्वीरा हिरण्यधनुषस्सुतम् ।	SV-01-07-125-026a
द्रोणशिष्यं च मां वित्त धनुर्वेदकृतश्रमम् ॥	SV-01-07-125-026c
वैशम्पायनः-	SV-01-07-125-027
ते तमाज्ञाय तत्त्वेन पुनरागम्य पाण्डवाः ।	SV-01-07-125-027a
यथावृत्तं वने राजन्द्रोणायाचख्युरद्भुतम् ॥	SV-01-07-125-027c
कौन्तेयस्त्वर्जुनो राजन्नेकलव्यमनुस्मरन् ।	SV-01-07-125-028a
रहो द्रोणं समागम्य प्रणयादिदमब्रवीत् ॥	SV-01-07-125-028c
नन्वहं परिरभ्यैकः प्रीतिपूर्वमिदं वचः ।	SV-01-07-125-029a
भवतोक्तो न मे शिष्यस्त्वद्विशिष्टो भविष्यति ॥	SV-01-07-125-029c
अथ कस्मान्मद्विशिष्टो लोकादपि च वीर्यवान् ।	SV-01-07-125-030a
अस्त्यन्यो भवतश्शिष्यो निषादाधिपतेस्सुतः ॥	SV-01-07-125-030c
वैशम्पायनः-	SV-01-07-125-031
मुहूर्तमिव तं द्रोणश्चिन्तयित्वा विनिश्चयम् ।	SV-01-07-125-031a
सव्यसाचिनमादाय नैषादिं प्रति जग्मिवान् ॥	SV-01-07-125-031c
ददर्श मलदिग्धाङ्गं जटिलं चीरवाससम् ।	SV-01-07-125-032a
एकलव्यं धनुष्पाणिमस्यन्तमनिशं शरान् ॥	SV-01-07-125-032c
एकलव्यस्तु तं दृष्ट्वा द्रोणमायान्तमन्तिकात् ।	SV-01-07-125-033a
अभिगम्योपसङ्गृह्य जगाम शिरसा महीम् ॥	SV-01-07-125-033c
पूजयित्वा ततो द्रोणं विधिवत्स निषादजः ।	SV-01-07-125-034a
निवेद्य शिष्यमात्मानं तस्थौ प्राञ्जलिरग्रतः ॥	SV-01-07-125-034c
ततो द्रोणोऽब्रवीद्राजन्नेकलव्यमिदं वचः ।	SV-01-07-125-035a
द्रोणः-	SV-01-07-125-035
यदि शिष्योऽसि मे तात वेतनं दीयतामिति ॥	SV-01-07-125-035c
वैशम्पायनः-	SV-01-07-125-036
एकलव्यस्तु तच्छ्रुत्वा प्रीयमाणोऽब्रवीदिदम् ॥	SV-01-07-125-036ac
एकलव्यः-	SV-01-07-125-037
किं प्रयच्छामि भगवन्नाज्ञापयतु मां गुरुः ।	SV-01-07-125-037a
न हि किञ्चिददेयं मे गुरवे ब्रह्मवित्तम ॥	SV-01-07-125-037c
वैशम्पायनः-	SV-01-07-125-037
तमब्रवीत्त्वयाऽङ्गुष्ठो दक्षिणो दीयतामिति ॥	SV-01-07-125-037e
एकलव्यस्तु तच्छ्रुत्वा वचो द्रोणस्य दारुणम् ।	SV-01-07-125-038a
प्रतिज्ञामात्मनो रक्षन्सत्ये च निरतस्सदा ॥	SV-01-07-125-038c
तथैव हृष्टवदनस्तथैवादीनमानसः ॥	SV-01-07-125-039ac
सत्यसन्धं च नैषादिं दृष्ट्वा प्रीतोऽब्रवीदिदम् ।	SV-01-07-125-040a
एवं कर्तव्यमिति वै एकलव्यमभाषत ॥	SV-01-07-125-040c
छित्त्वाऽविचार्य तं प्रादाद्द्रोणायाङ्गुष्ठमात्मनः ॥	SV-01-07-125-040e
अतः परं तु नैषादिरङ्गुलीभिर्व्यकर्षत ।	SV-01-07-125-041a
न तथा स तु शीघ्रोऽभूद्यथा पूर्वं नराधिप ॥	SV-01-07-125-041c
ततोऽर्जुनः प्रीतमना बभूव विगतज्वरः ।	SV-01-07-125-042a
द्रोणश्च सत्यवागासीन्नाधिकोऽन्योऽर्जुनादभूत् ॥	SV-01-07-125-042c
	
	
	
	
	
अध्यायः 126	
	
	
	
वैशम्पायनः-	SV-01-07-126-001
द्रोणस्य तु तदा शिष्यौ गदायोग्यौ विशेषतः ।	SV-01-07-126-001a
दुर्योधनश्च भीमश्च कुरूणामध्यगच्छताम् ॥	SV-01-07-126-001c
अश्वत्थामा महास्त्रेषु सर्वेष्वभ्यधिकोऽभवत् ।	SV-01-07-126-002a
युधिष्ठिरो रथश्रेष्ठस्सर्वत्र तु धनञ्जयः ॥	SV-01-07-126-002c
प्रथितस्सागरान्तायां रथयूथपयूथपः ।	SV-01-07-126-003a
बुद्धियोगबलोत्साहैस्सर्वास्त्रेषु तथाऽर्जुनः॥	SV-01-07-126-003c
अस्त्रे गुर्वनुरागे च विशिष्टोऽभवदर्जुनः ।	SV-01-07-126-004a
तुल्येष्वस्त्रोपदेशेषु सौष्ठवेन च वीर्यवान् ॥	SV-01-07-126-004c
एकस्सर्वकुमाराणां स बभूवार्जुनोऽधिकः ।	SV-01-07-126-005a
प्राणाधिकं भीमसेनं कृतविद्यं धनञ्जयम् ॥	SV-01-07-126-005c
धार्तराष्ट्रा दुरात्मानो नामृष्यन्त परन्तप ॥	SV-01-07-126-005e
तांस्तु सर्वान्समानीय सर्वविद्यासु निष्ठितान् ।	SV-01-07-126-006a
द्रोणः प्रहरणज्ञाने जिज्ञासुः पुरुषर्षभान् ॥	SV-01-07-126-006c
कृत्रिमं भासमारोप्य वृक्षाग्रे शिल्पिभिः कृतम् ।	SV-01-07-126-007a
अविज्ञातं कुमाराणां लक्ष्यभूतमुपादिशत् ॥	SV-01-07-126-007c
द्रोणः-	SV-01-07-126-008
शीघ्रं भवन्तस्सर्वे वै धनूंष्यादाय सत्वराः ।	SV-01-07-126-008a
भासमेतं समुद्दिश्य तिष्ठन्तु संहितेषवः ॥	SV-01-07-126-008c
मद्वाक्यसमकालं च शिरोऽस्य विनिकृत्यताम् ।	SV-01-07-126-009a
एकैकशो नियोक्ष्यामि तथा कुरुत पुत्रकाः ॥	SV-01-07-126-009c
वैशम्पायनः-	SV-01-07-126-010
ततो युधिष्ठिरं पूर्वमुवाचाङ्गिरसां वरः ।	SV-01-07-126-010a
सन्धत्स्व बाणं दुर्धर्ष मद्वाक्यान्ते विमुञ्च तम् ॥	SV-01-07-126-010c
ततो युधिष्ठिरः पूर्वं धनुर्गृह्य महारवम् ।	SV-01-07-126-011a
तस्थौ भासं समुद्दिश्य गुरुवाक्यप्रचोदितः ॥	SV-01-07-126-011c
ततो विततधन्वानं द्रोणस्तं कुरुनन्दनम् ।	SV-01-07-126-012a
स मुहूर्तादुवाचेदं वचनं भरतर्षभ ॥	SV-01-07-126-012c
पश्यस्येनं द्रुमाग्रस्थं भासं नरवरात्मज ! ।	SV-01-07-126-013a
पश्यामीत्येवमाचार्यं प्रत्युवाच युधिष्ठिरः ॥	SV-01-07-126-013c
स मुहूर्तादिव पुनर्द्रोणस्तं प्रत्यभाषत ।	SV-01-07-126-014a
पार्थ वृक्षमिमं मां च भ्रातॄन्वाऽपि प्रपश्यसि ॥	SV-01-07-126-014c
तमुवाच स कौन्तेयः पश्याम्येनं वनस्पतिम् ।	SV-01-07-126-015a
भवन्तं च तथा भ्रातॄन्भासं चेति पुनःपुनः ॥	SV-01-07-126-015c
तमुवाचापसर्पेति द्रोणोऽप्रीतमना इव ।	SV-01-07-126-016a
नैतच्छक्यं त्वया वेद्धुं लक्ष्यमित्येव कुत्सयन् ॥	SV-01-07-126-016c
ततो दुर्योधनादींस्तान्धार्तराष्ट्रान्महाबलान् ।	SV-01-07-126-017a
तेनैव क्रमयोगेन जिज्ञासुः पर्यपृच्छत ॥	SV-01-07-126-017c
अन्यांश्च शिष्यान्भीमादीन्राज्ञश्चैवान्यदेशजान् ।	SV-01-07-126-018a
तथा च सर्वे तत्सर्वं पश्याम इति कुत्सिताः ॥	SV-01-07-126-018c
ततो धनञ्जयं द्रोणः स्मयमानोऽभ्यभाषत ।	SV-01-07-126-019ac
त्वयेदानीं प्रहर्तव्यमेतल्लक्ष्यं निपात्यताम् ।	SV-01-07-126-020a
मद्वाक्यसमकालं ते मोक्तव्योश्च भवेच्छरः ॥	SV-01-07-126-020c
विकृष्य कार्मुकं पुत्र तिष्ठ तावन्मुहूर्तकम् ॥	SV-01-07-126-020e
एवमुक्तस्सव्यसाची मण्डलीकृतकार्मुकः ।	SV-01-07-126-021a
तस्थौ भासं समुद्दिश्य गुरुवाक्यप्रचोदितः ॥	SV-01-07-126-021c
मुहूर्तादिव तं द्रोणस्तथैव समभाषत ।	SV-01-07-126-022a
पश्यस्येनं स्थितं भासं द्रुमं मामपि चार्जुन ॥	SV-01-07-126-022c
पश्यामि भासमेवाहं इति तं प्रत्यभाषत ।	SV-01-07-126-023a
न तु वृक्षं भवन्तं वा पश्यामीति च भारत ॥	SV-01-07-126-023c
ततः प्रीतमना द्रोणो मुहूर्तादिव तं पुनः ।	SV-01-07-126-024a
प्रत्यभाषत दुर्धर्षं पाण्डवानां रथर्षभम् ॥	SV-01-07-126-024c
भासं पश्यसि यद्येनं तथा ब्रूहि पुनर्वचः ।	SV-01-07-126-025a
शिरः पश्यामि भासस्य न गात्रमिति सोऽब्रवीत् ॥	SV-01-07-126-025c
अर्जुनेनैवमुक्तस्तु द्रोणो हृष्टतनूरुहः ।	SV-01-07-126-026a
मुञ्चस्वेत्यब्रवीत्पार्थं स मुमोचाविचारयन् ॥	SV-01-07-126-026c
ततस्तस्य नगस्थस्य क्षुरेण निशितेन च ।	SV-01-07-126-027a
शिर उत्कृत्य तरसा पातयामास पाण्डवः ॥	SV-01-07-126-027c
तस्मिन्कर्मणि संसिद्धे परिष्वज्य च पाण्डवम् ।	SV-01-07-126-028a
मेने च द्रुपदं सङ्ख्ये सानुबन्धं पराजितम् ॥	SV-01-07-126-028c
कस्य चित्त्वथ कालस्य सशिष्योऽङ्गिरसां वरः ।	SV-01-07-126-029a
जगाम गङ्गामभितो मज्जितुं भरतर्षभ ॥	SV-01-07-126-029c
अवगाढमथो द्रोणं सलिले सलिलेचरः ।	SV-01-07-126-030a
ग्राहो जग्राह बलवाञ्जङ्घान्ते कालचोदितः ॥	SV-01-07-126-030c
स समर्थोऽपि मोक्षाय शिष्यान्सर्वानचोदयत् ।	SV-01-07-126-031a
ग्राहं हत्वा मोक्षयध्वं मामिति त्वरयन्निव ॥	SV-01-07-126-031c
तद्वाक्यसमकालं तु बीभत्सुर्निशितैः शरैः ।	SV-01-07-126-032a
अवार्यैर्निशितैश्चैनं मग्नमम्भस्यताडयत् ॥	SV-01-07-126-032c
इतरे तु विसम्मूढास्तत्रतत्र प्रपेदिरे ॥	SV-01-07-126-033ac
तं च दृष्ट्वा क्रियोपेतं द्रोणोऽमन्यत पाण्डवम् ।	SV-01-07-126-034a
विशिष्टं सर्वशिष्येभ्यः प्रीतिमांश्चाभवत्तदा ॥	SV-01-07-126-034c
स पार्थबाणैर्बहुधा खण्डशः परिकल्पितः ।	SV-01-07-126-035a
ग्राहः पञ्चत्वमापेदे जङ्घां त्यक्त्वा महात्मनः ॥	SV-01-07-126-035c
अथाब्रवीन्महात्मानं भारद्वाजो महारथम् ॥	SV-01-07-126-035e
गृहाणेदं महाबाहो विशिष्टमतिदुर्धरम् ।	SV-01-07-126-036a
अस्त्रं ब्रह्मशिरो वीर सप्रयोगनिवर्तनम् ॥	SV-01-07-126-036c
न च ते मानुषेष्वेतत्प्रयोक्तव्यं कथञ्चन ।	SV-01-07-126-037a
जगद्धि निर्दहेदेतदल्पतेजसि पातितम् ॥	SV-01-07-126-037c
असामान्यमिदं तात लोकेष्वस्त्रं निगद्यते ।	SV-01-07-126-038a
तद्धारयेथाः प्रयतः शृणु चेदं वचो मम ॥	SV-01-07-126-038c
बाधेतेऽमानुषः कश्चिद्देवो वापीह कश्चन ।	SV-01-07-126-039a
तद्वधाय प्रयुञ्जीथास्तदस्त्रमिदमाहवे ॥	SV-01-07-126-039c
तत्तथेति प्रतिश्रुत्य बीभत्सुः प्रकृताञ्जलिः ।	SV-01-07-126-040a
जग्राह परमास्त्रं तदाह चैनं पुनर्गुरुः ॥	SV-01-07-126-040c
भविता त्वत्समो नान्यः पुमाँल्लोके धनुर्धरः ॥ ॥	SV-01-07-126-041ac
	
	
	
	
	
अध्यायः 127	
	
	
	
वैशम्पायनः-	SV-01-07-127-001
कृतास्त्रान्धार्तराष्ट्रांश्च पाण्डुपुत्रांश्च भारत ।	SV-01-07-127-001a
दृष्ट्वा द्रोणोऽब्रवीद्वाक्यं धृतराष्ट्रं जनेश्वरम् ॥	SV-01-07-127-001c
कृपस्य सोमदत्तस्य वाह्लीकस्य च धीमतः ।	SV-01-07-127-002a
गाङ्गेयस्य च सान्निध्ये व्यासस्य विदुरस्य च ॥	SV-01-07-127-002c
राजन्सम्प्राप्तविद्यास्ते कुमाराः कुरुसत्तम ।	SV-01-07-127-003a
ते दर्शयेयुस्स्वां शिक्षां राजन्ननुमते तव ॥	SV-01-07-127-003c
ततोऽब्रवीन्महाराजः प्रहृष्टेनान्तरात्मना ।	SV-01-07-127-004a
धृतराष्ट्रः-	SV-01-07-127-004
भारद्वाज महत्कर्म कृतं द्विजवर त्वया ॥	SV-01-07-127-004c
यदानुमन्यसे कालं यस्मिन्देशे यथायथा ।	SV-01-07-127-005a
तथातथा विधानाय स्वयमाज्ञापयस्व माम् ॥	SV-01-07-127-005c
स्पृहयाम्यद्य निर्वेदात्पुरुषाणां सचक्षुषाम् ।	SV-01-07-127-006a
अस्त्रहेतोः समायुक्तान्ये मे द्रक्ष्यन्ति पुत्रकान् ॥	SV-01-07-127-006c
सत्कार्यः क्षत्त आचार्यो ब्रवीति कुरु तत्तथा ।	SV-01-07-127-007a
न हीदृशं प्रियं मेऽद्य भविता धर्मवत्सल ॥	SV-01-07-127-007c
वैशम्पायनः-	SV-01-07-127-008
ततो राजानमामन्त्र्य विदुरानुगतो बहिः ।	SV-01-07-127-008a
भारद्वाजो महाप्राज्ञो ज्ञापयामास मेदिनीम् ॥	SV-01-07-127-008c
समामवृक्षां निर्गुल्मामुदक्प्रवणसंस्थिताम् ॥	SV-01-07-127-008e
तस्यां भूमौ बलिं चक्रे तिथिनक्षत्रपूजिते ॥	SV-01-07-127-009ac
अवघुष्टं पुरं चापि तदर्थं भरतर्षभ ।	SV-01-07-127-010a
रङ्गभूमिं सुविहितां शास्त्रदृष्टामकारयत् ॥	SV-01-07-127-010c
प्रेक्षागारं सुविहितं चक्रुस्तत्र च शिल्पिनः ।	SV-01-07-127-011a
रक्षां सर्वायुधोपेतां स्त्रीणां चैव नरर्षभ ॥	SV-01-07-127-011c
मञ्चान्स्म कारयामासुर्यत्र जानपदा जनाः ।	SV-01-07-127-012a
सचिवाश्च पुनर्मञ्चान्कारयामासुरुच्छ्रितान् ॥	SV-01-07-127-012c
तस्मिंस्ततोऽहनि प्राप्ते राजा ससचिवस्तदा ।	SV-01-07-127-013a
सान्तःपुरस्सहामात्यो व्यासस्यानुमते तदा ॥	SV-01-07-127-013c
भीष्मं प्रमुखतः कृत्वा कृपं चाचार्यसत्तमम् ।	SV-01-07-127-014a
बाह्लीकं सोमदत्तं च भूरिश्रवसमेव च ॥	SV-01-07-127-014c
कुरूनन्यांश्च सचिवानादाय नगराद्बहिः ।	SV-01-07-127-015a
रङ्गभूमिं समासाद्य ब्राह्मणैस्सहितो नृपः ॥	SV-01-07-127-015c
मुक्ताजालपरिक्षिप्तं वैदूर्यमणिभूषितम् ।	SV-01-07-127-016a
शातकुम्भमयं दिव्यं प्रेक्षागारमुपागमत् ॥	SV-01-07-127-016c
गान्धारी च महाभागा कुन्ती च जयतां वर ।	SV-01-07-127-017a
स्त्रियश्च सर्वा या राज्ञस्तासां परिचारकाः ॥	SV-01-07-127-017c
हर्षादारुरुहुः कान्तं मेरुं देवस्त्रियो यथा ।	SV-01-07-127-018a
ब्राह्मणक्षत्रविट्च्छूद्रं सर्वं तत्र समागतम् ॥	SV-01-07-127-018c
दर्शनेप्सुः समभ्यागात्कुमाराणां कृतास्त्रताम् ॥	SV-01-07-127-018e
प्रवादितैश्च वादित्रैर्युतः कोलाहलेन च ।	SV-01-07-127-019a
महार्णव इव क्षुब्धः समाजस्सोऽभवत्तदा ॥	SV-01-07-127-019c
ततश्शुक्लाम्बरधरश्शुक्लयज्ञोपवीतवान् ।	SV-01-07-127-020a
शुक्लकेशस्सितश्मश्रुश्शुक्लाल्यानुलेपनः ॥	SV-01-07-127-020c
रङ्गमध्यं तदाचार्यः सपुत्रस्स विवेश ह ॥	SV-01-07-127-021ac
नभो जलधरैर्वीतं साङ्गारक इवांशुमान् ।	SV-01-07-127-022a
व्यासस्यानुमते चक्रे बलिं बलवतां वरः ॥	SV-01-07-127-022c
ब्राह्मणांश्चापि शास्त्रज्ञान्वाचयामास मङ्गलैः ॥	SV-01-07-127-022e
सुवर्णमणिरत्नानि वस्त्राणि विविधानि च ।	SV-01-07-127-023a
प्रददौ दक्षिणां राजा द्रोणस्य च कृपस्य च ॥	SV-01-07-127-023c
अथ पुण्याहघोषस्य महतस्समनन्तरम् ।	SV-01-07-127-024a
विविशुर्विविधं गृह्य शस्त्रोपकरणं नृपाः ॥	SV-01-07-127-024c
ततो बद्धतनुत्राणा बद्धकक्ष्या महाबलाः ।	SV-01-07-127-025a
बद्धतूणास्सधनुषो विविशुर्भरतर्षभाः ॥	SV-01-07-127-025c
अनुज्येष्ठं च ते तत्र युधिष्ठिरपुरोगमाः ।	SV-01-07-127-026a
रङ्गमध्ये स्थितं द्रोणमभिवाद्य नरर्षभाः ॥	SV-01-07-127-026c
पूजां चक्रुर्यथान्यायं द्रोणस्य च कृपस्य च ॥	SV-01-07-127-027ac
आशीर्भिश्च प्रयुक्ताभिस्सर्वे संहृष्टमानसाः ।	SV-01-07-127-028a
अभिवाद्य पुनश्शस्त्रान्बलिपुष्पैस्समर्चितान् ॥	SV-01-07-127-028c
रक्तचन्दनसम्मिश्रैस्स्वयमर्चन्त कौरवाः ॥	SV-01-07-127-028e
रक्तचन्दनदिग्धाश्च रक्तमाल्यानुधारिणः ।	SV-01-07-127-029a
सर्वे रक्तपताकाश्च सर्वे रक्तान्तलोचनाः ॥	SV-01-07-127-029c
द्रोणेन समनुज्ञाता गृह्य शस्त्रं परन्तपाः ।	SV-01-07-127-030a
धनूंषि पूर्वं सङ्गृह्य तप्तकाञ्चनभूषिताः ॥	SV-01-07-127-030c
सज्यानि विविधाकारैश्शरैस्सन्धाय कौरवाः ।	SV-01-07-127-031a
ज्याघोषं तलघोषं च कृत्वा भूतान्यपूजयन् ॥	SV-01-07-127-031c
चक्रुरस्त्रं महावीर्याः कुमाराः परमाद्भुतम् ॥	SV-01-07-127-032ac
केषाञ्चित्तरुमाल्येषु शरा निपतिता नृप ।	SV-01-07-127-033a
केषाञ्चित्पुष्पमुकुटे निपतन्ति स्म सायकाः ॥	SV-01-07-127-033c
केचिल्लक्ष्याणि विविधैर्बाणैराहितलक्षणैः ।	SV-01-07-127-034a
बिभिदुर्लाघवोत्सृष्टैर्गुरूणि च लघूनि च ॥	SV-01-07-127-034c
केचिच्छराक्षेपभयाच्छिरांस्यवननामिरे ।	SV-01-07-127-035a
मनुजा धृष्टमपरे वीक्षाञ्चक्रुस्सविस्मयाः ॥	SV-01-07-127-035c
ते स्म लक्ष्याणि बिभिदुर्बाणैर्नामाङ्कशोभितैः ।	SV-01-07-127-036a
विविधैर्लाघवोत्सृष्टैरुह्यन्तो वाजिभिर्द्रुतम् ॥	SV-01-07-127-036c
तत्कुमारबलं तत्र गृहीतशरकार्मुकम् ।	SV-01-07-127-037a
गन्धर्वनगराकारं प्रेक्षका विस्मिताभवन् ॥	SV-01-07-127-037c
सहसा चुक्रुशुस्तत्र शतशोऽथ सहस्रशः ।	SV-01-07-127-038a
विस्मयोत्फुल्लनयनाः प्रेक्षकास्साधु साध्विति ॥	SV-01-07-127-038c
कृत्वा धनुषि ते मार्गान्रथचर्यासु चासकृत् ।	SV-01-07-127-039a
गजपृष्ठेऽश्वपृष्ठे च नियुद्धे च महाबलाः ॥	SV-01-07-127-039c
गृहीतखड्गचर्माणस्ततो भूयः प्रहारिणः ।	SV-01-07-127-040a
शस्त्रमार्गान्यथोद्दिष्टांश्चेरुस्सर्वासु भूमिषु ॥	SV-01-07-127-040c
लाघवं सौष्ठवं शोभां स्थिरत्वं दृढमुष्टिताम् ।	SV-01-07-127-041a
ददृशुस्तत्र सर्वेषां प्रयोगं खड्गचर्मणाम् ॥	SV-01-07-127-041c
अथ तौ नित्यसङ्कृद्धौ सुयोधनवृकोदरौ ।	SV-01-07-127-042a
अवतीर्णौ गदाहस्तौ सद्विशृङ्गाविवाचलौ ॥	SV-01-07-127-042c
क्रूरप्रेक्षौ महाबाहू पौरुषे पर्यवस्थितौ ।	SV-01-07-127-043a
बृंहन्तौ वाशिताहेतोः समदाविव कुञ्जरौ ॥	SV-01-07-127-043c
तौ प्रदक्षिणसव्यानि मण्डलानि महाबलौ ।	SV-01-07-127-044a
चेरतुश्चञ्चलगतौ समदाविव कुञ्जरौ ॥	SV-01-07-127-044c
धृतराष्ट्राय विदुरो गान्धार्यै च महामतिः ।	SV-01-07-127-045a
न्यवेदयत तत्सर्वं कुमाराणां च चेष्टितम् ॥ ॥	SV-01-07-127-045c
	
	
	
	
	
अध्यायः 128	
	
	
	
वैशम्पायनः-	SV-01-07-128-001
कुरुराजे तु रङ्गस्थे भीमे च बलिनां वरे ।	SV-01-07-128-001a
पक्षपातकृतस्नेहस्स द्विधेवाभवज्जनः ॥	SV-01-07-128-001c
जय हे कुरुराजेति जय हे भीम इत्युत ।	SV-01-07-128-002a
पुरुषाणां सुविपुलाः प्रणादास्सहसोत्थिताः ॥	SV-01-07-128-002c
ततः क्षुब्धार्णवसमं रङ्गमालोक्य बुद्धिमान् ।	SV-01-07-128-003a
भारद्वाजः प्रियं पुत्रमश्वत्थामानमब्रवीत् ॥	SV-01-07-128-003c
द्रोणः-	SV-01-07-128-004
वारयैतौ महावीर्यौ कृतयोग्यावुभावपि ।	SV-01-07-128-004a
मा भूद्रङ्गप्रकोपोऽयं भीमदुर्योधनोद्भवः ॥	SV-01-07-128-004c
वैशम्पायनः-	SV-01-07-128-005
तत उत्थाय वेगेन अश्वत्थामा न्यवारयत् ।	SV-01-07-128-005a
गुरोराज्ञा भीम इति गान्धारे गुरुशासनम् ।	SV-01-07-128-005c
अलं योग्यकृतं वेगमलं साहसमित्युत ॥	SV-01-07-128-005e
ततस्तावुद्यतगतौ गुरुपुत्रेण वारितौ ।	SV-01-07-128-006a
युगान्तानिलसङ्क्षुब्धौ महावेगाविवार्णवौ ॥	SV-01-07-128-006c
ततो रङ्गाङ्कणगतो द्रोणो वचनमब्रवीत् ।	SV-01-07-128-007a
निवार्य वादित्रगणं महामेघनिभस्वनम् ॥	SV-01-07-128-007c
यो मे पुत्रात्प्रियतरस्सर्वास्त्रविदुषां वरः ।	SV-01-07-128-008a
ऐन्द्रिरिन्द्रानुजसमस्स पार्थो दृश्यतामिति ॥	SV-01-07-128-008c
आचार्यवचनात्सोऽथ कृतस्वस्त्ययनो युवा ।	SV-01-07-128-009a
बद्धगोधाङ्गुलित्राणः पूर्णतूणस्सकार्मुकः ॥	SV-01-07-128-009c
काञ्चनं कवचं बिभ्रत्प्रत्यदृश्यत फल्गुनः ।	SV-01-07-128-010a
एकस्सेन्द्रायुधतडित्ससन्ध्य इव तोयदः ॥	SV-01-07-128-010c
ततस्सर्वस्य रङ्गस्य समुत्पिञ्जलकोऽभवत् ।	SV-01-07-128-011a
वादित्राण्यवाद्यन्त सशङ्खानि समन्ततः ॥	SV-01-07-128-011c
प्रेक्षकाः-	SV-01-07-128-012
एष कुन्तीसुतः श्रीमानेष पाण्डवमध्यमः ।	SV-01-07-128-012a
एष पुत्रो महेन्द्रस्य कुरूणामेष रक्षिता ॥	SV-01-07-128-012c
एषोऽस्त्रविदुषां श्रेष्ठ एष धर्मभृतां वरः ।	SV-01-07-128-013a
एष शीलवतां चापि शीलरत्नाकरोऽर्जुनः ॥	SV-01-07-128-013c
वैशम्पायनः-	SV-01-07-128-014
इत्येवमतुला वाचश्श्रुण्वन्त्याः प्रेक्षकेरिताः ।	SV-01-07-128-014a
कुन्त्याः प्रस्रवसम्मिश्रैरस्रैः क्लिन्नमुरोऽभवत् ॥	SV-01-07-128-014c
तेन शब्देन महता पूर्णश्रुतिरथाब्रवीत् ।	SV-01-07-128-015a
धृतराष्ट्रो नरश्रेष्ठो विदुरं हृष्टमानसः ॥	SV-01-07-128-015c
धृतराष्ट्रः-	SV-01-07-128-016
क्षत्तः क्षुब्धार्णवसमः किमेष सुमहास्वनः ।	SV-01-07-128-016a
सहसैवोत्थितो रङ्गे भिन्दन्निव नभस्तलम् ॥	SV-01-07-128-016c
विदुरः-	SV-01-07-128-017
एष पार्थो महाबाहुः कौन्तेयः पाण्डुनन्दनः ।	SV-01-07-128-017a
अवतीर्णस्सकवचस्तत्रैष जननिस्वनः ॥	SV-01-07-128-017c
धृतराष्ट्रः-	SV-01-07-128-018
धन्योऽस्म्यनुगृहीतोऽस्मि रक्षितोऽस्मि महामते ।	SV-01-07-128-018a
पृथारणिसमुद्भूतैस्त्रिभिः पाण्डववह्निभिः ॥	SV-01-07-128-018c
वैशम्पायनः-	SV-01-07-128-019
तस्मिन्प्रमुदिते रङ्गे कथञ्चित्पर्यवस्थिते ।	SV-01-07-128-019a
दर्शयामास बीभत्सुराचार्यादस्त्रलाघवम् ॥	SV-01-07-128-019c
आग्नेयेनासृजद्वह्निं वारुणेनासृजत्पयः ।	SV-01-07-128-020a
वायव्यादसृजद्वायुं पार्जन्यादसृजद्धनान् ॥	SV-01-07-128-020c
भौमेन प्रासृजद्भूमिं पार्वतेनासृजद्गिरिम् ।	SV-01-07-128-021a
अन्तर्धानेन चास्त्रेण पुनरन्तर्हितोऽभवत् ॥	SV-01-07-128-021c
क्षणात्प्रांशुः क्षणाद्ध्रस्वः क्षणाच्च रथधूर्गतः ।	SV-01-07-128-022a
क्षणेन रथमध्यस्थः क्षणेनावतरन्महीम् ॥	SV-01-07-128-022c
सुकुमारश्च शूरश्च गुरुश्चापि गुरुप्रियः ।	SV-01-07-128-023a
सौष्ठवेन हि संयुक्तः सोऽविध्यद्विविधैश्शरैः ॥	SV-01-07-128-023c
भ्रमतश्च वराहस्य वाहस्य प्रमुखे स्थितः ।	SV-01-07-128-024a
पञ्चबाणान्नसंयुक्तान्स मुमोचैकबान्धवान् ॥	SV-01-07-128-024c
गव्ये विषाणकोशे च वालरज्ज्वावलम्बिते ।	SV-01-07-128-025a
निचखान महावीर्यस्सायकानेकविंशतिम् ॥	SV-01-07-128-025c
इत्येवमादि सुमहत्खड्गे धनुषि चाभवत् ॥	SV-01-07-128-026ac
गदायां चास्त्रकुशलो दर्शकानां प्रदर्शयन् ।	SV-01-07-128-027a
चक्रे तोमरपाशानां भिण्डिपालपरश्वथान् ॥	SV-01-07-128-027c
अन्येषां चापि शिक्षाणां दर्शयामास लाघवम् ॥	SV-01-07-128-027e
ततस्समाप्तभूयिष्ठे तस्मिन्कर्मणि भारत ।	SV-01-07-128-028a
महाभूते समाजे च वादित्रस्य च निःस्वने ॥	SV-01-07-128-028c
द्वारदेशात्समुद्भूतो माहात्म्यबलसूचकः ।	SV-01-07-128-029a
वज्रनिष्पेषसदृशश्शुश्रुवे भूरिनिःस्वनः ॥	SV-01-07-128-029c
शीर्यन्ते किं नु गिरयः किंस्विद्भूमिर्विदीर्यते ।	SV-01-07-128-030a
किंस्विदापूर्यते व्योम जलभारास्वनैर्घनैः ॥	SV-01-07-128-030c
रङ्गस्यैवं मतिरभूत्क्षणेन वसुधाधिप ।	SV-01-07-128-031a
द्वारं चाभिमुखास्सर्वे बभूवुः प्रेक्षकास्तदा ॥	SV-01-07-128-031c
पञ्चभिर्भ्रातृभिः पार्थैर्द्रोणः परिवृतो बभौ ।	SV-01-07-128-032a
पञ्चतारेण संयुक्तः सावित्रेणेव चन्द्रमाः ॥	SV-01-07-128-032c
अश्वत्थाम्ना च सहितं भ्रातॄणां शतमूर्जितम् ।	SV-01-07-128-033a
दुर्योधनममित्रघ्नमुत्थितं पर्यवारयत् ॥	SV-01-07-128-033c
स तैस्तदा भ्रातृभिरुद्यतायुधैर्वृतो गदापाणिरवस्थितो बभौ ।	SV-01-07-128-034a
स्थितस्तदा दानवसङ्क्षये पुरा पुनन्दरो देवगणैरिवावृतः ॥ ॥	SV-01-07-128-034c
	
	
	
	
अध्यायः 129	
	
	
	
वैशम्पायनः-	SV-01-07-129-001
एतस्मिन्नेव काले तु तस्मिञ्जनसमागमे ।	SV-01-07-129-001a
दत्तावकाशः पुरुषैर्विस्मयोत्फुल्ललोचनैः ॥	SV-01-07-129-001c
सिंहर्षभगजेन्द्राणां तुल्यवीर्यपराक्रमः ।	SV-01-07-129-002a
दीप्तिकान्तिद्युतिगुणैस्सूर्येन्दुज्वलनोपमः ॥	SV-01-07-129-002c
प्रांशुः कनकतालाभः सिंहसंहननो युवा ।	SV-01-07-129-003a
असङ्ख्येयगुणश्श्रीमान्भास्करस्यात्मसम्भवः ॥	SV-01-07-129-003c
संनिरीक्ष्य महाबाहुस्सर्वतो रङ्गमण्डपम् ।	SV-01-07-129-004a
प्रणामं द्रोणकृपयोर्नामपूर्वमथाकरोत् ॥	SV-01-07-129-004c
स समाजे जनस्सर्वो निश्चलस्स्थिरलोचनः ।	SV-01-07-129-005a
कोऽयमित्यागतक्षोभः कौतूहलपरोऽभवत् ॥	SV-01-07-129-005c
विवेश रङ्गं विस्तीर्णं कर्णः परपुरञ्जयः ॥	SV-01-07-129-005e
सहजं कवचं बिभ्रत्कुण्डलद्योतिताननः ॥	SV-01-07-129-006ac
सधनुर्बद्धनिस्त्रिंशः पादचारीव पर्वतः ।	SV-01-07-129-007a
कानीनस्तु पृथुयशाः पृथुपुत्रः प्रतापवान् ॥	SV-01-07-129-007c
सोऽब्रवीन्मेघधीरेण स्वरेण वदतां वरः ।	SV-01-07-129-008a
भ्राता भ्रातरमज्ञातं सावित्रः पाकशासनिम् ॥	SV-01-07-129-008c
कर्णः-	SV-01-07-129-009
पार्थ यत्ते कृतं कर्म विशेषवदहं ततः ।	SV-01-07-129-009a
करिष्ये पश्यतां नॄणां मा भूदात्मनि विस्मयः ॥	SV-01-07-129-009c
वैशम्पायनः-	SV-01-07-129-010
असमाप्ते ततस्तस्य वचने वदतां वर ।	SV-01-07-129-010a
यन्त्रक्षिप्त इव क्षिप्रमुत्थितस्सर्वतो जनः ॥	SV-01-07-129-010c
प्रीतिश्च पुरुषव्याघ्र दुर्योधनमथास्पृशत् ।	SV-01-07-129-011a
ह्रीश्च क्रोधश्च बीभत्सुं क्षणेन त्वाविवेश ह ॥	SV-01-07-129-011c
ततो द्रोणाभ्यनुज्ञातः कर्णः प्रियरणस्तदा ।	SV-01-07-129-012a
यत्कृतं तत्र पार्थेन तच्चकार महाबलः ॥	SV-01-07-129-012c
अथ दुर्योधनस्तत्र भ्रातृभिस्सह भारत ।	SV-01-07-129-013a
कर्णं परिष्वज्य मुदा तदा वचनमब्रवीत् ॥	SV-01-07-129-013c
दुर्योधनः-	SV-01-07-129-014
स्वागतं ते महाबाहो दिष्ट्या प्राप्तोऽसि मानद ।	SV-01-07-129-014a
अहं च कुरुराष्ट्रं च यथेष्टमुपभुज्यताम् ॥	SV-01-07-129-014c
कर्णः-	SV-01-07-129-015
कृतं सर्वेण मे राजन्सखित्वं भवता वृणे ।	SV-01-07-129-015a
द्वन्द्वयुद्धं च पार्थेन कर्तुमिच्छामि भारत ॥	SV-01-07-129-015c
वैशम्पायनः-	SV-01-07-129-016
ततः क्षिप्तमिवात्मानं मत्वा पार्थोऽभ्यभाषत ।	SV-01-07-129-016a
कर्णं भ्रातृसमूहस्य मध्येऽचलमिव स्थितम् ॥	SV-01-07-129-016c
अर्जुनः-	SV-01-07-129-017
अनाहूतोपसृप्तानामनाहूतोपजल्पताम् ।	SV-01-07-129-017a
ये लोकास्तान्हतः कर्ण मया त्वं प्रतिपत्स्यसे ॥	SV-01-07-129-017c
कर्णः-	SV-01-07-129-018
रङ्गोऽयं सर्वसामान्यः किमत्र तव फल्गुन ।	SV-01-07-129-018a
वीर्यश्रेष्ठाश्च राजन्या बलं धर्मोऽनुवर्तते ॥	SV-01-07-129-018c
किं क्षेपैः दुर्बलाश्वासैः शरैः कथय भारत ।	SV-01-07-129-019a
गुरोः समक्षं यावत्ते हराम्यद्य शिरः शरैः ॥	SV-01-07-129-019c
वैशम्पायनः-	SV-01-07-129-020
ततो द्रोणाभ्यनुज्ञातः पार्थः परपुरञ्जयः ।	SV-01-07-129-020a
भ्रातृभिस्त्वरयाश्लिष्टो रणायोपजगाम तम् ॥	SV-01-07-129-020c
ततो दुर्योधनेनापि सभ्रात्रा समरोद्यतः ।	SV-01-07-129-021a
परिष्वक्तस्स्थितः कर्णः प्रगृह्य सशरं धनुः ॥	SV-01-07-129-021c
ततस्सविद्युत्स्तनितैः सेन्द्रायुधपुरोजलैः ।	SV-01-07-129-022a
आवृतं गगनं मेघैर्बलाकापङ्क्तिभासिभिः ॥	SV-01-07-129-022c
ततस्स्नेहाद्धरिहयं दृष्ट्वा रङ्गावलोकिनम् ।	SV-01-07-129-023a
भास्करोऽप्यनयन्नाशं समीपोपगतान्घनान् ॥	SV-01-07-129-023c
मेघच्छायोपगूढस्तु ततोऽदृश्यत पाण्डवः ।	SV-01-07-129-024a
सूर्यातपपरिष्वक्तः कर्णोऽपि समदृश्यत ॥	SV-01-07-129-024c
धार्तराष्ट्रा यतः कर्णस्तस्मिन्देशे व्यवस्थिताः ।	SV-01-07-129-025a
भारद्वाजः कृपो भीष्मो यतः पार्थस्ततोऽभवन् ॥	SV-01-07-129-025c
द्विधा रङ्गस्समभवत्स्त्रीणां द्वैधमजायत ।	SV-01-07-129-026a
कुन्तिभोजसुता मोहं विज्ञातार्था जगाम ह ॥	SV-01-07-129-026c
तां तथा मोहमापन्नां विदुरस्सर्वधर्मवित् ।	SV-01-07-129-027a
कुन्तीमाश्वासयामास प्रेक्ष्य चन्दनवारिभिः ॥	SV-01-07-129-027c
ततः प्रत्यागतप्राणा तावुभावपि दंशितौ ।	SV-01-07-129-028a
पुत्रौ दृष्ट्वा सुसन्तप्ता नान्वपद्यत किञ्चन ॥	SV-01-07-129-028c
तावुद्यतमहाचापौ कृपश्शारद्वतोऽब्रवीत् ॥	SV-01-07-129-028e
कृपः-	SV-01-07-129-029
द्वन्द्वयुद्धसमाचारे कुशलस्सर्वधर्मवित् ।	SV-01-07-129-029a
अयं पृथायास्तनयः कनीयान्पाण्डुनन्दनः ॥	SV-01-07-129-029c
कौरवो भवता सार्धं द्वन्द्वयुद्धं करिष्यति ॥	SV-01-07-129-030ac
त्वमप्येवं महाबाहो मातरं पितरं कुलम् ।	SV-01-07-129-031a
कथयस्व नरेन्द्राणां किं च स्वं भूषयेः कुलम् ॥	SV-01-07-129-031c
ततो विदित्वा पार्थश्च प्रतियोत्स्यति वा न वा ।	SV-01-07-129-032a
वृथाकुलसमाचारैर्न युध्यन्ते नृपात्मजाः ॥	SV-01-07-129-032c
वैशम्पायनः-	SV-01-07-129-033
एवमुक्तस्य कर्णस्य व्रीडावनतमाननम् ।	SV-01-07-129-033a
बभौ वर्षाम्बुदक्लिन्नं पद्ममागलितं यथा ॥	SV-01-07-129-033c
दुर्योधनः-	SV-01-07-129-034
आचार्य त्रिविधा योनी राज्ञां धर्मविनिश्चये ।	SV-01-07-129-034a
सत्कुलीनश्च शूरश्च यश्च सेनां प्रकर्षति ॥	SV-01-07-129-034c
अद्भ्योऽग्निर्ब्राह्मणः क्षत्रमश्मनो लोहमुत्थितम् ।	SV-01-07-129-035a
तेषां सर्वगतं तेजः स्वासु योनिषु शाम्यति ॥	SV-01-07-129-035c
अयं हि फल्गुनो युद्धे नाराज्ञा योद्धुमिच्छति ।	SV-01-07-129-036a
तस्मादेषोऽङ्गविषये मया राज्येऽभिषिच्यते ॥	SV-01-07-129-036c
वैशम्पायनः-	SV-01-07-129-037
ततो राजानमामन्त्र्य गाङ्गेयं च पितामहम् ।	SV-01-07-129-037a
अभिषेकस्य सम्भारान्समानीय द्विजातिभिः ॥	SV-01-07-129-037c
गोसहस्रायुतं दत्त्वा युक्तानां पुण्यकर्मणाम् ।	SV-01-07-129-038a
अर्होऽयमङ्गराज्यस्य इति वाच्य द्विजातिभिः ॥	SV-01-07-129-038c
ततस्तस्मिन्क्षणे कर्णस्सलाजकुसुमैर्घटैः ।	SV-01-07-129-039a
काञ्चनैः काञ्चने पीठे मन्त्रविद्भिर्द्विजातिभिः ॥	SV-01-07-129-039c
अभिषिक्तोऽङ्गराजे स्म श्रिया युक्तो महाबलः ॥	SV-01-07-129-039e
स मौलिहारकेयूरैस्सहस्ताभरणाङ्गदैः ।	SV-01-07-129-040a
राजलिङ्गैस्तथाऽन्यैश्च भूषितो भूषणैश्शुभैः ॥	SV-01-07-129-040c
सच्छत्रवालव्यजनो जयशब्दोत्तरेण च ।	SV-01-07-129-041a
सभाज्यमानो विप्रैश्च प्रदत्त्वा ह्यमितं वसु ॥	SV-01-07-129-041c
उवाच कौरवं राजा राज्ञां मध्ये वृषस्तदा ॥	SV-01-07-129-042ac
कर्णः-	SV-01-07-129-043
अस्य राज्यप्रदानस्य सदृशं किं ददानि ते ।	SV-01-07-129-043a
तद्ब्रूहि राजशार्दूल कर्तव्यं हि तवानघ ॥	SV-01-07-129-043c
दुर्योधनः-	SV-01-07-129-043
अत्यन्तं सख्यमिच्छामि त्वया सह महाबल ॥	SV-01-07-129-043e
वैशम्पायनः-	SV-01-07-129-044
एवमुक्तस्ततः कर्णस्तथेति प्रत्यभाषत ।	SV-01-07-129-044a
हर्षाच्चोभौ परिष्वज्य परां मुदमवापतुः ॥ ॥	SV-01-07-129-044c
	
	
	
	
	
अध्यायः 130	
	
	
	
वैशम्पायनः-	SV-01-07-130-001
ततस्स्रस्तोत्तरपटस्सप्रस्वेदस्सवेपथुः ।	SV-01-07-130-001a
विवेशाधिरथो राजन्यष्टिप्राणस्खलन्निव ॥	SV-01-07-130-001c
तमालोक्य धनुस्त्यक्त्वा पितृगौरवयन्त्रितः ।	SV-01-07-130-002a
कर्णोऽभिषेकार्द्रशिराश्शिरसा तमवन्दत ॥	SV-01-07-130-002c
ततः पादाववच्छाद्य पटान्तेन ससम्भ्रमम् ।	SV-01-07-130-003a
पुत्रेति परिपूर्णार्थमब्रवीद्रथसारथिम् ॥	SV-01-07-130-003c
परिष्वज्य च तस्याङ्गं मूर्धानममरद्युतेः ।	SV-01-07-130-004a
अङ्गराज्याभिषेकार्द्रमश्रुभिः पर्यषिञ्चत ॥	SV-01-07-130-004c
तं दृष्ट्वा सूतपुत्रोऽयमिति निश्चित्य पाण्डवः ।	SV-01-07-130-005a
भीमसेनस्तदा वाक्यं प्रहसन्निदमब्रवीत् ॥	SV-01-07-130-005c
भीमः-	SV-01-07-130-006
न त्वमर्हसि पार्थेन सूतपुत्र रणे वधम् ।	SV-01-07-130-006a
कुलस्य सदृशः कर्ण प्रतोदोऽयं प्रगृह्यतां ॥	SV-01-07-130-006c
अङ्गराज्यं च नार्हस्त्वमुपभोक्तुं नराधम ।	SV-01-07-130-007a
श्वा हुताशसमीपस्थं पुरोडाशमिवाध्वरे ॥	SV-01-07-130-007c
वैशम्पायनः-	SV-01-07-130-008
एवमुक्तस्ततः कर्णः किञ्चित्प्रस्फुरिताधरः ।	SV-01-07-130-008a
गगनस्थं विनिश्वस्य दिवाकरमुदैक्षत ॥	SV-01-07-130-008c
ततो दुर्योधनः कोपादुत्पपात महाबलः ।	SV-01-07-130-009a
भ्रातृपद्मवनात्तस्मान्मदोत्कट इव द्विपः ॥	SV-01-07-130-009c
सोऽब्रवीद्भीमकर्माणं भीमसेनमिदं वचः ।	SV-01-07-130-010a
वृकोदर न युक्तं ते वचनं वक्तुमीदृशम् ॥	SV-01-07-130-010c
क्षत्रियाणां बलं ज्येष्ठं योद्धव्यं क्षत्रबन्धुना ॥	SV-01-07-130-010e
शूराणां च नदीनां च प्रभवो दुर्विभावनः ।	SV-01-07-130-011a
सलिलादुत्थितो वह्निर्येन दग्धं चराचरम् ॥	SV-01-07-130-011c
दधीचस्यास्थिभिर्वज्रं कृतं दानवसूदनम् ॥	SV-01-07-130-012ac
आग्नेयः कृत्तिकापुत्रो रौद्रो गाङ्गेय इत्यपि ।	SV-01-07-130-013a
श्रूयते भगवान्देवः सर्वगुह्यमयो गुहः ॥	SV-01-07-130-013c
क्षत्रियासु च ये जाता ब्राह्मणास्तव विश्रुताः ।	SV-01-07-130-014a
आचार्यः कलशाज्जातो शरस्तम्बाद्गुरुः कृपः ॥	SV-01-07-130-014c
भवतां च यथा जन्म तदप्यागमितं नरैः ॥	SV-01-07-130-014e
सकुण्डलं सकवचं दिव्यलक्षणलक्षितम् ।	SV-01-07-130-015a
कथमादित्यसङ्काशं सूतोअमुं जनयिष्यति ॥	SV-01-07-130-015c
एवं क्षत्रगुणैर्युक्तं शूरं समितिशोभनम् ।	SV-01-07-130-016a
कथमादित्यसङ्काशं मृगी व्याघ्रं प्रसूयते ॥	SV-01-07-130-016c
पृथिवीराज्यमर्होऽयं नाङ्गराज्यं नरेश्वरः ।	SV-01-07-130-017a
स्वबाहुबलवीर्येण मया चाज्ञानुवर्तिना ॥	SV-01-07-130-017c
यस्य वा मनुजस्येदं न क्षान्तं मद्विचेष्टितम् ।	SV-01-07-130-018a
रथमारुह्य पद्भ्यां वा विनामयतु कार्मुकम् ॥	SV-01-07-130-018c
वैशम्पायनः-	SV-01-07-130-019
ततस्सर्वस्य रङ्गस्य हाहाकारो महानभूत् ।	SV-01-07-130-019a
साधुवादानुसम्बद्धस्सूर्यश्चास्तमुपागमत् ॥	SV-01-07-130-019c
ततो दुर्योधनः कर्णमालम्ब्याग्रकरे नृपः ।	SV-01-07-130-020a
दीपिकाभिः कृतालोकस्तस्माद्रङ्गाद्विनिर्ययौ ॥	SV-01-07-130-020c
पाण्डवाश्च सहद्रोणाः सकृपा भरतर्षभाः ।	SV-01-07-130-021a
भीष्मेण सहिताः सर्वे ययुस्स्वं स्वं निवेशनम् ॥	SV-01-07-130-021c
अर्जुनेति जनः कश्चित्कश्चित्कर्णेति भारत ।	SV-01-07-130-022a
कश्चिद्दुर्योधनेत्येवं ब्रुवन्तः प्रस्थितास्तदा ॥	SV-01-07-130-022c
कुन्त्याश्च प्रत्यभिज्ञाय दिव्यलक्षणसूचितम् ।	SV-01-07-130-023a
पुत्रमङ्गेश्वरं स्नेहाच्छन्ना प्रीतिरवर्धत ॥	SV-01-07-130-023c
दुर्योधनस्यापि तथा कर्णमासाद्य पार्थिव ।	SV-01-07-130-024a
भयमर्जुनसञ्जातं क्षिप्रमन्तरधीयत ॥	SV-01-07-130-024c
स चापि वीरः कृतशस्त्रविश्रमः परेण साम्नाऽभ्यवदत्सुयोधनम् ।	SV-01-07-130-025a
युधिष्ठिरस्याप्यभवत्सदा मतिर्न कर्णतुल्योऽस्ति धनुर्धरः क्षितौ ॥ ॥	SV-01-07-130-025c
	
	
	
	
अध्यायः 131	
	
	
	
वैशम्पायनः-	SV-01-07-131-001
पाण्डवान्धार्तराष्ट्रांश्च कृतास्त्रान्प्रसमीक्ष्य तु ।	SV-01-07-131-001a
गुर्वर्थं दक्षिणां काले प्राप्तेऽमन्यत वै गुरुः ॥	SV-01-07-131-001c
कृतास्त्रांश्च ततश्शिष्यांश्चोदयामास वै गुरुः ।	SV-01-07-131-002a
अस्त्रशिक्षामनुज्ञातान्गङ्गाद्वारमुपागतान् ॥	SV-01-07-131-002c
भारद्वाजस्ततस्तांस्तु सर्वानेवाभ्यभाषत ॥	SV-01-07-131-002e
इच्छामि दत्तां सहितैर्मह्यं परमदक्षिणाम् ॥	SV-01-07-131-003ac
एवमुक्तास्ततस्ते वै शिष्या द्रोणमुपागमन् ।	SV-01-07-131-004a
भगवन्किं प्रयच्छाम आज्ञापयतु नो गुरुः ॥	SV-01-07-131-004c
ततश्शिष्यान्समाहूय आचार्यस्समचोदयत् ।	SV-01-07-131-005a
द्रोणस्सर्वानशेषेण दक्षिणार्थं महीपते ॥	SV-01-07-131-005c
द्रोणः-	SV-01-07-131-006
पञ्चालराजं द्रुपदं गृहित्वा रणमूर्धनि ।	SV-01-07-131-006a
पर्यानयत भद्रं वः सा स्यात्परमदक्षिणा ॥	SV-01-07-131-006c
वैशम्पायनः-	SV-01-07-131-007
तथेत्युक्त्वा तु ते सर्वे रथैस्तूर्णं प्रहारिणः ।	SV-01-07-131-007a
आचार्यधनदानार्थं द्रोणेन सहिता ययुः ॥	SV-01-07-131-007c
ततोऽभिजग्मुः पञ्चालं क्रोशन्त कौरवर्षभाः ।	SV-01-07-131-008a
दुर्योधनश्च कर्णश्च युयुत्सुश्च महाबलः ॥	SV-01-07-131-008c
दुःशासनो विकर्णश्च जलसन्धस्सुलोचनः ॥	SV-01-07-131-008e
एते चान्ये च बहवः कुमारा बहुविक्रमाः ।	SV-01-07-131-009a
अहंपूर्वमहंपूर्वमित्येवं क्षत्रियर्षभाः ॥	SV-01-07-131-009c
ततो वरराथारूढाः कुमारास्सादिभिस्सह ।	SV-01-07-131-010a
प्रविश्य नगरं सर्वे राजमार्गमुपाययुः ॥	SV-01-07-131-010c
तस्मिन्काले तु पाञ्चालः श्रुत्वा दृष्ट्वा महद्बलम् ।	SV-01-07-131-011a
भ्रातृभिस्सहितो राजंस्त्वरया निर्ययौ गृहात् ॥	SV-01-07-131-011c
ततस्तु कृतसन्नाहा यज्ञसेनसहोदराः ।	SV-01-07-131-012a
शरवर्षाणि मुञ्चन्तः प्रणेदुस्सर्वतोदिशम् ॥	SV-01-07-131-012c
ततो रथेन शुभ्रेण समासाद्य तु कौरवान् ।	SV-01-07-131-013a
यज्ञसेनश्शरान्घोरान्ववर्ष युधि दुर्जयः ॥	SV-01-07-131-013c
पूर्वमेव तु सम्मन्त्र्य पार्थो द्रोणमथाऽब्रवीत् ॥	SV-01-07-131-014ac
दर्पोसेकात्कुमाराणामाचार्य द्विजसत्तम ।	SV-01-07-131-015a
एषां पराक्रमस्यान्ते वयं कुर्याम साहसम् ॥	SV-01-07-131-015c
एतैरशक्यः पाञ्चालो ग्रहीतुं रणमूर्धनि ॥	SV-01-07-131-015e
एवमुक्त्वा तु कौन्तेयो भ्रातृभिस्सहितोऽनघः ।	SV-01-07-131-016a
अर्धक्रोशे तु नगरादतिष्ठद्बहिरेव सः ॥	SV-01-07-131-016c
द्रुपदः कौरवान्दृष्ट्वा प्राधावत समन्ततः ।	SV-01-07-131-017a
शरजालेन महता मोहयन्कौरवीं चमूम् ॥	SV-01-07-131-017c
तमुद्यन्तं रथेनैकमाशुकारिणमाहवे ।	SV-01-07-131-018a
अनेकमिव सन्त्रासान्मेनिरे सर्वकौरवाः ॥	SV-01-07-131-018c
द्रुपदस्य शरा घोरा विचेरुस्सर्वतोदिशम् ॥	SV-01-07-131-019ac
ततश्शङ्खाश्च भेर्यश्च मृदङ्गाश्च सहस्रशः ।	SV-01-07-131-020a
प्रावाद्यन्त महाराज पञ्चालानां निवेशने ॥	SV-01-07-131-020c
सिंहनादश्च सञ्जज्ञे पञ्चालानां महात्मनाम् ।	SV-01-07-131-021a
धनुर्ज्यातलशब्दश्च संस्पृशद्गगनं महत् ॥	SV-01-07-131-021c
दुश्शाशनो विकर्णश्च सुबाहुर्दीर्घलोचनः ।	SV-01-07-131-022a
दुर्योधनश्च सङ्क्रुद्धश्शरवर्षैरवाकिरन् ॥	SV-01-07-131-022c
सोऽतिविद्धो महेष्वासः पार्षतो युधि दुर्जयः ।	SV-01-07-131-023a
व्यधमत्तान्यनीकानि तत्क्षणादेव भारत ॥	SV-01-07-131-023c
दुर्योधनं विकर्णं च कर्णं चापि महाबलम् ।	SV-01-07-131-024a
नानानृपसुतान्वीरान्सैन्यानि विविधानि च ॥	SV-01-07-131-024c
अलातचक्रवत्सर्वाश्चरन्बाणैरतर्पयत् ॥	SV-01-07-131-024e
दुश्शासनं च दशभिर्विकर्णं विंशकैश्शरैः ।	SV-01-07-131-025a
शकुनिं वंशकैस्तीक्ष्णैर्दशभिर्मर्मभेदिभिः ॥	SV-01-07-131-025c
कर्णदुर्योधनौ चोभौ शरैस्सर्वाङ्गसन्धिषु ।	SV-01-07-131-026a
अष्टाविंशतिभिस्सर्वैः पृथक्पृथगरिन्दमः ॥	SV-01-07-131-026c
सुबाहुं पञ्चभिर्विद्ध्वा तथाऽन्यान्विविधैश्शरैः ।	SV-01-07-131-027a
विव्याथ सहसा भूयो ननाद बलवत्तरम् ॥	SV-01-07-131-027c
विनद्य कोपात् पाञ्चालस्सर्वशस्त्रभृतां वरः ।	SV-01-07-131-028a
धनूंषि रथयन्त्रं च हयाञ्छत्रध्वजानपि ॥	SV-01-07-131-028c
चकर्त सर्वपाञ्चालाः प्रणेदुस्सिंहसर्पवत् ॥	SV-01-07-131-029ac
ततस्तु नागरास्सर्वे मुसलैर्यष्टिभिस्तदा ।	SV-01-07-131-030a
अभ्यवर्षन्त कौरव्यान्वर्षमाणा घना इव ॥	SV-01-07-131-030c
सबालवृद्धाः काम्पिल्याः कौरवानभ्ययुस्तदा ॥	SV-01-07-131-030e
श्रुत्वा तु तुमुलं शब्दं नागराणां महारथाः ।	SV-01-07-131-031a
द्रवन्तिस्म नदन्तिस्म क्रोशतः पाण्डवान्प्रति ॥	SV-01-07-131-031c
पाञ्चालशरभिन्नाङ्गो भयमासाद्य वै वृष ।	SV-01-07-131-032a
कर्णो रथादवप्लृत्य पलायनपरोऽभवत् ॥	SV-01-07-131-032c
पाडवास्तु स्वनं श्रुत्वा आर्तानां रोमहर्षणम् ।	SV-01-07-131-033a
अभिवाद्य ततो द्रोणं रथानारुह्य पाण्डवाः ॥	SV-01-07-131-033c
युधिष्ठिरं निवार्याशु मा युद्धमिति पाण्डव ।	SV-01-07-131-034a
माद्रेयौ चक्ररक्षौ तु फाल्गुनस्तु तदाऽकरोत् ॥	SV-01-07-131-034c
सेनाग्रगो भीमसेनस्तदाभूद्गदया सह ।	SV-01-07-131-035a
तदा शङ्खध्वनिं कृत्वा भ्रातृभिस्सहितोऽनघः ॥	SV-01-07-131-035c
आयाज्जवेन कौन्तेयो रथघोषेण नादयन् ॥	SV-01-07-131-036ac
पञ्चालानां ततः सेनामुद्धूतार्णवनिःस्वनाम् ।	SV-01-07-131-037a
भीमसेनो महाबाहुर्दण्डपाणिरिवान्तकः ॥	SV-01-07-131-037c
प्रविवेश महासेनां मकरस्सागरं यथा ॥	SV-01-07-131-037e
स्वयमभ्यद्रवद्भीमो नागानीकं गदाधरः ॥	SV-01-07-131-038ac
सुयुद्धकुशलः पार्थो बाहुवीर्येण चातुलः ।	SV-01-07-131-039a
अहनत्कुञ्जरानीकं गदया कालरूपधृक् ॥	SV-01-07-131-039c
ते गजा गिरिसङ्काशाः क्षरन्तो रुधिरं बहु ।	SV-01-07-131-040a
भीमसेनस्य गदया भिन्नमस्तकपिण्डकाः ॥	SV-01-07-131-040c
पतन्ति द्विरदा भूमौ वज्रघातादिवाचलाः ।	SV-01-07-131-041a
गजानश्वान्रथांश्चैव पातयामास पाण्डवः ॥	SV-01-07-131-041c
पदातीन्नागरांश्चैव नावधीदर्जुनाग्रजः ।	SV-01-07-131-042a
गोपाल इव दण्डेन यथा पशुगणान्वने ॥	SV-01-07-131-042c
चालयन्रथनागाश्वान्सञ्चचाल वृकोदरः ॥	SV-01-07-131-042e
भरद्वाजप्रियं कर्तुमुद्यतः फाल्गुनस्तदा ।	SV-01-07-131-043a
पार्षतं शरजालेन क्षिप्रं प्रच्छाद्य पाण्डवः ॥	SV-01-07-131-043c
हयौघांश्च गजौघांश्च रथौघांश्च समन्ततः ।	SV-01-07-131-044a
पातयन्समरे राजन्युगान्ताग्निरिव ज्वलन् ॥	SV-01-07-131-044c
ततस्ते हन्यमाना वै पञ्चालाः सृञ्जयास्तथा ।	SV-01-07-131-045a
शरैर्नानाविधैस्तूर्णं पार्थं प्रच्छाद्य सर्वशः ॥	SV-01-07-131-045c
सिंहनादरवान्कृत्वा समयुध्यन्त पाण्डवम् ॥	SV-01-07-131-046ac
तद्युद्धमभवद्धोरं सुमहाद्भुतदर्शनम् ।	SV-01-07-131-047a
सिंहनादस्वनं श्रुत्वा नामृष्यत धनञ्जयः ॥	SV-01-07-131-047c
ततः किरीटी सहसा पञ्चालं समभिद्रवत् ।	SV-01-07-131-048a
छादयन्निषुजालेन महता मोहयन्निव ॥	SV-01-07-131-048c
शीघ्रमभ्यस्यतो बाणान्सन्दधानस्य चानिशम् ।	SV-01-07-131-049a
नान्तरं ददृशे किञ्चित्कौन्तेयस्य तरस्विनः ॥	SV-01-07-131-049c
न दिशो नान्तरिक्षं च तदा नैव च मेदिनी ।	SV-01-07-131-050a
अदृश्यत महाराज तत्र किञ्च न संयुगे ॥	SV-01-07-131-050c
बाणान्धकारे बलिना कृते गाण्डीवधन्वना ।	SV-01-07-131-051a
पाञ्चालानां कुरूणां च साधु साध्विति निस्वनः ॥	SV-01-07-131-051c
तत्र तूर्यनिनादश्च शङ्खानां च महास्वनः ।	SV-01-07-131-052a
सिंहनादश्च सञ्जज्ञे साट्टहासेन मिश्रितः ॥	SV-01-07-131-052c
ततः पाञ्चालराजस्तु तथा सत्यजिता सह ।	SV-01-07-131-053a
त्वरमाणोऽभिदुद्राव महेन्द्रं शम्बरो यथा ॥	SV-01-07-131-053c
महता शरवर्षेण पार्थः पाञ्चालमावृणोत् ॥	SV-01-07-131-053e
ततो हलहलाशब्द आसीत्पाञ्चालके बले ।	SV-01-07-131-054a
जिघृक्षति महासिंहे गजानामिव यूथपम् ॥	SV-01-07-131-054c
दृष्ट्वा पार्थं तदायान्तं सत्यजित्सत्यविक्रमः ।	SV-01-07-131-055a
पाञ्चालं वै परिप्रेप्सुर्धनञ्जयमभिद्रवत् ॥	SV-01-07-131-055c
ततस्त्वर्जुनपाञ्चालौ युद्धाय समुपागतौ ।	SV-01-07-131-056a
व्यक्षोभयेतां तौ सैन्यमिन्द्रवैरोचनाविव ॥	SV-01-07-131-056c
ततस्सत्यजितं पार्थो दशभिर्मर्मभेदिभिः ।	SV-01-07-131-057a
विव्याथ बलवद्राजंस्तदद्भुतमिवाभवत् ॥	SV-01-07-131-057c
ततश्शरशतैः पार्थं पाञ्चालश्शीघ्रमार्दयत् ॥	SV-01-07-131-058ac
पार्थस्तु शरवर्षेण च्छाद्यमानो महारथः ।	SV-01-07-131-059a
वेगं चक्रे महावेगो धनुर्ज्यामवमृज्य च ॥	SV-01-07-131-059c
ततस्सत्यजितश्चापं छित्वा राजानमभ्ययात् ॥	SV-01-07-131-059e
अथान्यद्धनुरादाय सत्यजिद्वेगवत्तरम् ।	SV-01-07-131-060a
साश्वं ससूतं सरथं पार्थं विव्याथ सत्वरम् ॥	SV-01-07-131-060c
स तं न ममृषे पार्थः पाञ्चालेनार्दितो मृधे ॥	SV-01-07-131-061ac
ततस्तस्य विनाशार्थं सत्वरं व्यसृजच्छरान् ।	SV-01-07-131-062a
हयान्ध्वजं धनुर्मुष्टिमुभौ तौ पार्ष्णिसारथी ॥	SV-01-07-131-062c
स तथा भिद्यमानेषु कार्मुकेषु पुनः पुनः ।	SV-01-07-131-063a
हयेषु विनिकृत्तेषु विमुखोऽभवदाहवे ॥	SV-01-07-131-063c
स सत्यजितमालेक्य तथा विमुखमाहवे ।	SV-01-07-131-064a
वेगेन महता राजन्नभ्यधावत पार्षतम् ॥	SV-01-07-131-064c
तदा चक्रे महद्युद्धमर्जुनो जयतां वरः ।	SV-01-07-131-065a
तस्य पार्थो ध्वजं चित्रं धनुश्चोर्व्यामपातयत् ॥	SV-01-07-131-065c
पञ्चभिस्तस्य विव्याथ हयान्सूतं च सायकैः ॥	SV-01-07-131-065e
तत उत्सृज्य तच्चापमाददानः शरावरम् ।	SV-01-07-131-066a
खड्गमुद्यम्य कौन्तेयस्सिंहनादमथाकरोत् ॥	SV-01-07-131-066c
पाञ्चालस्य रथस्यैषामाप्लुत्य सहसा बली ।	SV-01-07-131-067a
पाञ्चालरथमास्थाय अवित्रस्तो धनञ्जयः ॥	SV-01-07-131-067c
विक्षोभ्याम्भोनिधिं तार्क्ष्यस्तं नागमिव सोऽग्रहीत् ।	SV-01-07-131-068a
ततस्तु सर्वपाञ्चाला विद्रवन्ति दिशो दश ॥	SV-01-07-131-068c
दर्शयन्सर्वसैन्यानां बाह्वोर्बलमाथात्मनः ।	SV-01-07-131-069a
सिंहनादस्वनं कृत्वा निर्जगाम धनञ्जयः ॥	SV-01-07-131-069c
आयान्तमर्जुनं दृष्ट्वा कुमारास्सहितास्तदा ।	SV-01-07-131-070a
ममृदुस्तस्य नगरं द्रुपदस्य महात्मनः ॥	SV-01-07-131-070c
अर्जुनः-	SV-01-07-131-071
सम्बन्धी कुरुवीराणां द्रुपदो राजसत्तमः ।	SV-01-07-131-071a
मा वधीस्तद्बलं भीम गुरुदानं प्रदीयताम् ॥	SV-01-07-131-071c
वैशम्पायनः-	SV-01-07-131-072
भीमसेनस्तदा राजन्नर्जुनेन निवारितः ।	SV-01-07-131-072a
अतृप्तो युद्धधर्मेषु न्यवर्तत महारथः ॥	SV-01-07-131-072c
ते यज्ञसेनं द्रुपदं गृहीत्वा रणमूर्धनि ।	SV-01-07-131-073a
उपाजह्रुस्सहामात्यं द्रोणाय भरतर्षभ ॥	SV-01-07-131-073c
भग्नदर्पं हृतधनं तथा वशमुपागतम् ।	SV-01-07-131-074a
स वैरं मनसा ध्यात्वा द्रोणो द्रुपदमब्रवीत् ॥	SV-01-07-131-074c
द्रोणः-	SV-01-07-131-075
प्रमृज्य तरसा राष्ट्रं पुरं ते मृदितं मया ।	SV-01-07-131-075a
प्राप्य जीवन्रिपुवशं सखिपूर्वं किमिष्यते ॥	SV-01-07-131-075c
वैशम्पायनः-	SV-01-07-131-076
एवमुक्त्वा प्रहस्यैनं निश्चित्य पुनरब्रवीत् ।	SV-01-07-131-076a
द्रोणः-	SV-01-07-131-076
मा भैः प्राणभयाद्राजन्क्षमिणो ब्राह्मणा वयम् ॥	SV-01-07-131-076c
आश्रमे क्रीडितं यत्तु त्वया बाल्ये मया सह ।	SV-01-07-131-077a
तेन संवर्धितो हर्षस्त्वया मे क्षत्रियर्षभ ॥	SV-01-07-131-077c
प्रार्थयेऽहं त्वया सख्यं पुनरेव नरेश्वर ।	SV-01-07-131-078a
वरं ददामि ते राजन्राज्यस्यार्धमवाप्नुहि ॥	SV-01-07-131-078c
अराजा किल नो राज्ञस्सखा भवितुमर्हति ।	SV-01-07-131-079a
अतः प्रयतितं राज्ये यज्ञसेन मया तव ॥	SV-01-07-131-079c
राजासि दक्षिणे कूले भागीरथ्याहमुत्तरे ।	SV-01-07-131-080a
सखायं मां विजानीहि पाञ्चाल यदि मन्यसे ॥	SV-01-07-131-080c
द्रुपदः-	SV-01-07-131-081
अनाश्चर्यमिदं ब्रह्मन्विक्रान्तेषु महात्मसु ।	SV-01-07-131-081a
प्रीये त्वयाऽहं त्वत्तश्च प्रीतिमिच्छामि शाश्वतीम् ॥	SV-01-07-131-081c
वैशम्पायनः-	SV-01-07-131-082
एवमुक्तस्तु तं द्रोणो मोक्षयामास भारत ।	SV-01-07-131-082a
सत्कृत्य चैनं प्रीतात्मा राज्यार्धं प्रत्यपादयत् ॥	SV-01-07-131-082c
आसन्दीमथ गङ्गायास्तीरे जनपदायुताम् ।	SV-01-07-131-083a
सोऽध्यावसद्दीनमनाः काम्पिल्यं च पुरोत्तमम् ॥	SV-01-07-131-083c
दक्षिणांश्चैव पञ्चालान्यावच्चर्मण्वतीं नदीम् ।	SV-01-07-131-084a
अहिच्छत्रं च विषयं भारद्वाजोऽभ्यपद्यत ॥	SV-01-07-131-084c
एवं राजन्नहिच्छत्रं पुरा बहुधनान्वितम् ।	SV-01-07-131-085a
युधि निर्जित्य पार्थेन द्रोणाय प्रतिपादिता ॥ ॥	SV-01-07-131-085c
	
	
	
	
अध्यायः 132	
	
	
	
वैशम्पायनः-	SV-01-07-132-001
द्रोणेन वैरं द्रुपदो न सुष्वाप स्मरंस्तदा ।	SV-01-07-132-001a
क्षात्रेण च बलेनास्य नाऽशशंसे पराजयम् ॥	SV-01-07-132-001c
हीनं विदित्वा चात्मानं ब्राह्मेणेन बलेन च ।	SV-01-07-132-002a
द्रुपदस्त्वमर्षणाद्राजन्कर्मसिद्ध्यै द्विजोत्तमान् ॥	SV-01-07-132-002c
अन्विच्छन्परिचक्राम ब्राह्मणावसथान्बहून् ॥	SV-01-07-132-002e
नास्ति श्रेष्ठं ममापत्यं धिग्बन्धूनिति च ब्रुवन् ।	SV-01-07-132-003a
निश्वासपरमो ह्यासीद्द्रोणप्रतिचिकीर्षया ॥	SV-01-07-132-003c
न सन्ति मम मित्राणि द्रोणेऽस्मिन्नास्ति वीर्यवान् ।	SV-01-07-132-004a
पुत्रजन्म परीप्सन्वै पृथिवीमन्वयादिमाम् ॥	SV-01-07-132-004c
प्रभावशिक्षाविनयाद्द्रोणस्यास्य बलेन च ॥	SV-01-07-132-005a
कर्तुं प्रयतमानोऽपि न शशाक पराजयम् ।	SV-01-07-132-005c
अभितस्सोऽथ कल्माषीं गङ्गातीरे परिभ्रमन् ॥	SV-01-07-132-006a
ब्राह्मणावसथं पुण्यमाससाद महीपतिः ।	SV-01-07-132-006c
तत्र नास्नातकः कश्चिन्न चासीदव्रतो द्विजः ॥	SV-01-07-132-007a
तथैव तौ महाभागौ सोऽपश्यत्संशितव्रतौ ॥	SV-01-07-132-007c
याजोपयाजौ ब्रह्मर्षी श्राम्यन्तौ पृषतात्मजः ॥	SV-01-07-132-008ac
संहिताध्ययने युक्तौ गोत्रतश्चापि काश्यपौ ।	SV-01-07-132-009a
अरण्ये युक्तरूपौ तौ ब्राह्मणावृषिसत्तमौ ॥	SV-01-07-132-009c
स उपामन्त्रयामास सर्वकामैरतन्द्रितः ।	SV-01-07-132-010a
बुद्ध्वा तयोर्बलं बुद्धिं कनीयांसमुपह्वरे ॥	SV-01-07-132-010c
प्रपेदे छन्दयन्कामैरुपयाजं धृतव्रतम् ॥	SV-01-07-132-010e
गुरुशुश्रूषणे युक्तः प्रियकृत्सर्वकामदः ॥	SV-01-07-132-011ac
पाद्येनासनदानेन तथाऽर्घ्येण फलैश्च तम् ।	SV-01-07-132-012a
अर्चयित्वा यथान्यायमुपयाजोऽब्रवीत्ततः ॥	SV-01-07-132-012c
उपयाजः-	SV-01-07-132-013
केन कार्यविशेषेण त्वमस्मानभिकाङ्क्षसे ।	SV-01-07-132-013a
कृतश्चायं समुद्योगस्तद्ब्रवीतु भवानिति ॥	SV-01-07-132-013c
वैशम्पायनः-	SV-01-07-132-014
स बुद्ध्वा प्रीतिसंयुक्तमृषीणामुत्तमं तदा ।	SV-01-07-132-014a
उवाच छन्दयन्कामैर्द्रुपदस्स तपस्विनम् ॥	SV-01-07-132-014c
द्रुपदः-	SV-01-07-132-015
येन मे कर्मणा ब्रह्मन्पुत्रस्स्याद्द्रोणमृत्येव ।	SV-01-07-132-015a
उपयाज चरस्वैतत्प्रदास्याम्यर्बुदं गवाम् ॥	SV-01-07-132-015c
वैशम्पायनः-	SV-01-07-132-015
एवमुक्तस्तु तेनर्षिः प्रत्युवाच पुनश्च तम् ॥	SV-01-07-132-015e
उपयाजः-	SV-01-07-132-016
नाहं फलार्थी द्रुपद योऽर्थी स्यात्तत्र गम्यताम् ॥	SV-01-07-132-016ac
वैशम्पायनः-	SV-01-07-132-017
प्रत्याख्यातस्तु तेनैवं स वै सज्जनसन्निधौ ।	SV-01-07-132-017a
आराधयिष्यन्द्रुपदस्स तं पर्यचरत्तदा ॥	SV-01-07-132-017c
ततस्संवत्सरस्यान्ते द्रुपदं द्विजसत्तमः ।	SV-01-07-132-018a
उपयाजोऽब्रवीद्वाक्यं काले मधुरया गिरा ॥	SV-01-07-132-018c
उपयाजः-	SV-01-07-132-018
ज्येष्ठो भ्राता न मेऽत्याक्षीद्विचिन्वन्वननिर्झरे ॥	SV-01-07-132-018e
अपरिज्ञातशौचायां भूमौ निपतितं फलम् ।	SV-01-07-132-019a
तदपश्यमहं भ्रातुरसांप्रतमनुव्रजन् ॥	SV-01-07-132-019c
विमर्शनं फलादाने नायं कुर्यात्कथञ्चन ।	SV-01-07-132-020a
यो नापश्यत्फलं दृष्ट्वा दोषांस्तस्याऽऽनुबन्धिकान् ॥	SV-01-07-132-020c
विविनक्ति न शौचार्थी सोऽन्यत्रापि कथं भवेत् ॥	SV-01-07-132-021ac
संहिताध्ययनस्यान्ते पञ्चयज्ञान्निरूप्य च ।	SV-01-07-132-022a
भैक्षमुञ्छेन सम्भिन्नं भुञ्जानस्तु तदा ततः ॥	SV-01-07-132-022c
कीर्तयत्येव राजर्षे भोजनस्य रसं पुनः ॥	SV-01-07-132-022e
संहिताध्ययनं कुर्वन्वने गुरुकुले वसन् ।	SV-01-07-132-023a
भैक्षमुच्छिष्टमन्येषां भुङ्क्ते स्म सततं तदा ॥	SV-01-07-132-023c
कीर्तयन्गुणमन्नानामथ प्रीतो मुहुर्मुहुः ।	SV-01-07-132-024a
एवं फलार्थिनस्तस्मान्मन्येऽहं तर्कचक्षुषा ॥	SV-01-07-132-024c
तं वै गच्छेह नृपते स त्वां संयाजयिष्यति ॥	SV-01-07-132-025ac
वैशम्पायनः-	SV-01-07-132-026
जुगुप्समानो नृपतिः फलानां कलुषां गतिम् ।	SV-01-07-132-026a
उपयाजवचश्श्रुत्वा द्रुपदस्सर्वधर्मवित् ॥	SV-01-07-132-026c
भृशं सम्पूज्य पूजार्हमृषिं याजमुवाच ह ॥	SV-01-07-132-026e
द्रुपदः-	SV-01-07-132-027
गोशतानि ददाम्यष्टौ याज याजय मां विभो ।	SV-01-07-132-027a
द्रोणवैरान्तरे तप्तं विषण्णं शरणागतम् ॥	SV-01-07-132-027c
ब्रह्मबन्धुप्रणिहितं न क्षत्रं क्षत्रियो जयेत् ।	SV-01-07-132-028a
तस्माद्द्रोणभयार्तं मां भवांस्त्रातुमिहार्हति ॥	SV-01-07-132-028c
भारद्वाजाग्निना दग्धं संह्लादयितुमर्हसि ।	SV-01-07-132-029a
स हि ब्रह्मविदां श्रेष्ठश्शस्त्रास्त्रेष्वसमो भुवि ॥	SV-01-07-132-029c
ततो द्रोणस्तथाऽजैषीत्स हि विग्रहकारणात् ।	SV-01-07-132-030a
क्षत्रियो नास्ति तुल्योऽस्य पृथिव्यां कश्चिदर्हणः ॥	SV-01-07-132-030c
भारताचार्यमुख्यस्य भारद्वाजस्य धीमतः ।	SV-01-07-132-031a
द्रोणस्य शरजालानि रिपुदेहहराणि च ॥	SV-01-07-132-031c
षडरत्नि धनुश्चास्य खड्गमप्रतिमं महत् ।	SV-01-07-132-032a
स हि ब्राह्मणवेगेण क्षत्रवेगमसंशयम् ॥	SV-01-07-132-032c
प्रतिहत्य वरत्येव भारद्वाजो महामनाः ।	SV-01-07-132-033a
कार्तवीर्यसमो ह्येष खट्वाङ्गप्रतिमोऽपि वा ॥	SV-01-07-132-033c
क्षत्रोच्छेदपरायत्तं जामदग्न्यमिवोद्यतम् ।	SV-01-07-132-034a
सहितं क्षत्रवेगेन ब्राह्मवेगेन साम्प्रतम् ॥	SV-01-07-132-034c
उपपन्नं हि मन्येऽहं भारद्वाजं यशस्विनम् ॥	SV-01-07-132-035ac
नेषवस्तं पराभूवन्न च प्रासा न चासयः ।	SV-01-07-132-036a
ब्राह्मं तस्य हरेत्तेजो मन्त्राहुतिहुतं यथा ॥	SV-01-07-132-036c
तस्य ह्यस्त्रबलं घोरमप्रसह्यं परैर्भुवि ।	SV-01-07-132-037a
शत्रून्समेत्य जयति क्षत्रं ब्रह्मपुरस्कृतम् ॥	SV-01-07-132-037c
ब्रह्मक्षत्रे च सहिते ब्रह्मतेजो विशिष्यते ॥	SV-01-07-132-037e
सोऽहं क्षत्रबलाद्दीनो ब्रह्मतेजः प्रपेदिवान् ॥	SV-01-07-132-038ac
द्रोणाद्विशिष्टमासाद्य भवन्तं वेदवित्तमम् ।	SV-01-07-132-039a
द्रोणान्तकमहं पुत्रं लभेयं युधि दुर्जयम् ॥	SV-01-07-132-039c
द्रोणमृत्युर्यथा मेऽद्य पुत्रो जायेत वीर्यवान् ।	SV-01-07-132-040a
तत्कर्म कुरु मे याज निर्वपाम्यर्बुद्धं गवाम् ॥	SV-01-07-132-040c
वैशम्पायनः-	SV-01-07-132-040
तथेत्युक्त्वा तु तं याजो यज्ञार्थं वाक्यमब्रवीत् ॥	SV-01-07-132-040e
मा भैस्त्वं सम्प्रदातास्मि कर्मणा भवतस्सुतम् ।	SV-01-07-132-041a
क्षिप्रमुत्तिष्ठ चाव्यग्रस्सम्भारांशचोपकल्पय ॥	SV-01-07-132-041c
वैशम्पायनः-	SV-01-07-132-042
एवमुक्त्वा प्रतिज्ञाय कर्म चास्याददे मुनिः ।	SV-01-07-132-042a
ब्राह्मणो द्विपदां श्रेष्ठो यथाविधि यथाक्रमम् ॥	SV-01-07-132-042c
याजो द्रोणविनाशाय याजयामास तं नृपम् ।	SV-01-07-132-043a
गुर्वर्थं याजयत्कर्म याजस्यापि समीपतः ॥	SV-01-07-132-043c
ततस्तस्य नरेन्द्रस्य उपयाजो महातपाः ।	SV-01-07-132-044a
आचव्यौ कर्म वैतानं तथा पुत्रफलाय वै ॥	SV-01-07-132-044c
उपयाजः-	SV-01-07-132-045
इह पुत्रो महावीर्यो महातेजा महाबलः ।	SV-01-07-132-045a
इष्यते यद्विधो राजन्भविता स तथाविधः ॥	SV-01-07-132-045c
वैशम्पायनः-	SV-01-07-132-046
भारद्वाजस्य हन्तारं सोऽभिसन्धाय भूमिपः ।	SV-01-07-132-046a
आजह्रेऽयं तथा यज्ञं द्रुपदः कर्मसिद्धये ॥	SV-01-07-132-046c
ब्राह्मणो द्विपदां श्रेष्ठो जुहाव च यथाविधि ।	SV-01-07-132-047a
कौकिली नाम तां तस्य चक्रे वै पुत्रगर्द्धिनः ॥	SV-01-07-132-047c
सौत्रामणी तं तु पत्नी ततः कालेऽभ्ययात्तदा ।	SV-01-07-132-048a
याजस्तु सवनस्यान्ते देवीमाह्वापयत्तदा ॥	SV-01-07-132-048c
याजः-	SV-01-07-132-049
प्रेहि मां राज्ञि पृषति मिथुनं त्वामुपस्थितम् ।	SV-01-07-132-049a
कुमारश्च कुमारी च पितृवंशविवृद्धये ॥	SV-01-07-132-049c
पृषती-	SV-01-07-132-050
नालिप्तं वै मम मुखं पुण्यान्गन्धान्बिभर्मि च ।	SV-01-07-132-050a
न पत्नी तेऽस्मि सूत्यर्थं तिष्ठ याज मम प्रिये ॥	SV-01-07-132-050c
याजः-	SV-01-07-132-051
याजेनाश्रपितं हव्यमुपयाजेन मन्त्रितम् ।	SV-01-07-132-051a
कथं कामं न सन्दध्यात्पृषति प्रैहि तिष्ठ वा ॥	SV-01-07-132-052c
वैशम्पायनः-	SV-01-07-132-052
एवमुक्ते तु याजेन हुते हविषि संस्कृते ।	SV-01-07-132-052a
उत्तस्थौ पावकात्तस्मात्कुमारो देवसम्मिभः ॥	SV-01-07-132-052c
ज्वालावर्णो घोरवर्णः किरीटी वर्म धारयन् ।	SV-01-07-132-053a
वीरस्सखङ्गस्सशरो धनुष्मान्विनदन्मुहुः ॥	SV-01-07-132-053c
सोऽध्यरोहद्रथवरं तेन च प्रययौ तदा ।	SV-01-07-132-054a
जातमात्रे कुमारे च वाक्किलान्तर्हिताब्रवीत् ॥	SV-01-07-132-054c
एष शिष्यश्च मृत्युश्च भारद्वाजस्य धीमतः ।	SV-01-07-132-055a
भयापहो राजपुत्रः पाञ्चालानां यशस्करः ॥	SV-01-07-132-055c
राज्ञश्शोकापहो जात एष द्रोणवधाय हि ।	SV-01-07-132-056a
इत्यवोचन्महद्भूतमदृश्यं खेचरं तदा ॥	SV-01-07-132-056c
द्वितीयायां च होत्रायां हुते हविषि मन्त्रितः ।	SV-01-07-132-057a
कुमारी चापि पाञ्चाली वेदिमध्यात्समुत्थिता ॥	SV-01-07-132-057c
प्रत्याख्याते पृषत्या च याजके भरतर्षभ ।	SV-01-07-132-058a
पुनः कुमारी पाञ्चाली सुभगा वेदिमध्यगा ॥	SV-01-07-132-058c
अन्तर्वेद्यां समुद्भूता कन्या सा सुमनोहरा ॥	SV-01-07-132-059ac
श्यामा पद्मपलाशाक्षी नीलकुञ्चितमूर्धजा ।	SV-01-07-132-060a
मानुषं विग्रहं कृत्वा साक्षादमरवर्णिनी ॥	SV-01-07-132-060c
नीलोत्पलसमो गन्धो यस्याः क्रोशात्प्रवायति ॥	SV-01-07-132-060e
या बिभर्ति परं रूपं यस्या नास्त्युपमा भुवि ।	SV-01-07-132-061a
देवदानवयक्षाणामीप्सिता वरवर्णिनी ॥	SV-01-07-132-061c
तां सुजातां गुरुश्रोणीं वागुवाचाशरीरिणी ॥	SV-01-07-132-062ac
सर्वयोषिद्वरा कृष्णा क्षयं क्षत्रं निनीष्यति ।	SV-01-07-132-063a
सुरकार्यमियं काले करिष्यति सुमध्यमा ॥	SV-01-07-132-063c
अस्या हेतोः क्षत्रियाणां महदुत्पत्स्यते भयम् ॥	SV-01-07-132-063e
तच्छ्रुत्वा सर्वपाञ्चालाः प्रणेदुस्सिंहसङ्घवत् ।	SV-01-07-132-064a
न चैनान्हर्षसम्पन्नानियं सेहे वसुन्धरा ॥	SV-01-07-132-064c
तथा तु मिथुनं जज्ञे द्रुपदस्य महात्मनः ।	SV-01-07-132-065a
कुमारश्च कुमारी च मनोज्ञौ च नरर्षभ ॥	SV-01-07-132-065c
श्रिया परमया युक्ता क्षात्रेण वपुषा तथा ।	SV-01-07-132-066a
तौ दृष्ट्वा पृषती याजं प्रपेदे सा सुतार्थिनी ॥	SV-01-07-132-066c
न मां विनाऽन्यां जननीं जानीयेतामिमाविति ।	SV-01-07-132-067a
तथेत्युवाच तां याजो राज्ञः प्रियचिकीर्षया ॥	SV-01-07-132-067c
तयोस्तु नामनी चक्रुर्द्विजास्सम्पूर्णमानसाः ॥	SV-01-07-132-068ac
धृष्टत्वादप्रधृष्यत्वात् सर्वमन्यद्भवेदपि ।	SV-01-07-132-069a
धृष्टद्युम्नः कुमारोऽयं द्रुपदस्य भवत्विति ॥	SV-01-07-132-069c
कृष्णेत्येवाभवत्कृष्णा राजन्नेषा च पार्षती ।	SV-01-07-132-070a
तथा तन्मिथुनं जज्ञे द्रुपदस्य महामखे ॥	SV-01-07-132-070c
वैदिकाध्ययने पारं धृष्टद्युम्नो गतस्ततः ॥	SV-01-07-132-070e
धृष्टद्युम्नं तु पाञ्चाल्यमानीय द्रुपदात्मजम् ।	SV-01-07-132-071a
उपाकरोदस्त्रहेतोर्भारद्वाजः प्रतापवान् ॥	SV-01-07-132-071c
अमोक्षणीयं दैवं हि एवं मत्वा महामतिः ।	SV-01-07-132-072a
यथावत्कृतवान्द्रोण आत्मकीर्त्यर्थरक्षणात् ॥	SV-01-07-132-072c
सर्वास्त्राणि स तु क्षिप्रमाप्तवान्दृष्टमात्रया ॥ ॥	SV-01-07-132-073ac
	
	
	
	
	
अध्यायः 133	
	
	
	
जनमेजयः-	SV-01-07-133-001
द्रुपदस्यापि विप्रर्षे श्रोतुमिच्छामि सम्भवम् ।	SV-01-07-133-001a
कथं चापि समुत्पन्नः कथमस्त्राण्यवाप्तवान् ॥	SV-01-07-133-001c
एतदिच्छामि भगवंस्त्वत्तश्श्रोतुं द्विजोत्तम ।	SV-01-07-133-002a
कौतूहलं जन्मसु मे कथ्यमानेष्वतीव हि ॥	SV-01-07-133-002c
वैशम्पायनः-	SV-01-07-133-003
राजा बभूव पाञ्चालः पुत्रार्थी पुत्रकारणात् ।	SV-01-07-133-003a
वनं गतो महाराज तपस्तेपे सुदारुणम् ॥	SV-01-07-133-003c
आराधयन्प्रयत्नेन तस्यापत्यस्य कारणात् ॥	SV-01-07-133-003e
तस्य सन्तप्यमानस्य वने मृगगणायुते ।	SV-01-07-133-004a
कालस्तु सुमहान्राजन्प्रत्यगात्सुतकारणात् ॥	SV-01-07-133-004c
स तु राजा महावीरस्तपस्तीव्रं समाददे ।	SV-01-07-133-005a
कञ्चित्कालं वायुभक्षो निराहारस्तथैव च ॥	SV-01-07-133-005c
तस्य त्वेवं महाबाहोर्वर्तमानस्य भारत ।	SV-01-07-133-006a
कालस्तत्र महाराज व्यत्ययान्नृपसत्तम ॥	SV-01-07-133-006c
ततो नातिचिरात्काले वसन्ते कामदीपने ।	SV-01-07-133-007a
फुल्लाशोकवने चैव प्राणिनां सुमनोरमे ॥	SV-01-07-133-007c
नद्यास्तीरमथो गत्वा गङ्गायाः पद्मलोचनः ।	SV-01-07-133-008a
नियमस्थश्च राजाऽऽसीत्तदा भरतसत्तम ॥	SV-01-07-133-008c
ततो नातिचिरात्कालाद्वनं तन्मनुजेश्वर ।	SV-01-07-133-009a
सम्प्राप्ता सहसा राजन्मेनकेति परिश्रुता ॥	SV-01-07-133-009c
नद्यास्तीरे चरन्ती वै क्रीडन्ती च पुनः पुनः ।	SV-01-07-133-010a
पुष्पद्रुमान्प्रभञ्जन्ती राज्ञो दर्शनमागमत् ॥	SV-01-07-133-010c
न ददर्श तु सा राजंस्तत्र स्थानगतं नृपम् ।	SV-01-07-133-011a
दृष्ट्वा चाप्सरसं तां तु शुक्रं राज्ञोऽपतद्भुवि ॥	SV-01-07-133-011c
तच्च राजा तु राजेन्द्र लज्जया नृपतिस्स्वयम् ।	SV-01-07-133-012a
पद्भ्यामाक्रमतायुष्मंस्ततस्तु द्रुपदोऽभवत् ॥	SV-01-07-133-012c
ततस्तु तपसा तस्य राजर्षेर्भावितात्मनः ।	SV-01-07-133-013a
पुत्रस्समभवच्चार्द्रात्पदात्तस्यान्तरेण तु ॥	SV-01-07-133-013c
ते तस्य ऋषयस्सर्वे समागम्य तपोधनाः ।	SV-01-07-133-014a
नाम चुक्रुर्हि विद्वांसो द्रुपदोऽस्त्विति भूमिप ॥	SV-01-07-133-014c
स तस्यैवाश्रमे राजन्भरद्वाजस्य भारत ।	SV-01-07-133-015a
ववृधे च सुखं तत्र कामैस्सर्वैर्नृपोत्तम ॥	SV-01-07-133-015c
पाञ्चालोऽपि हि राजेन्द्र स्वराज्यं गतवान्प्रभुः ।	SV-01-07-133-016a
भरद्वाजस्य शिष्यार्थं सुतं दत्वा महात्मनः ॥	SV-01-07-133-016c
स कुमारस्ततो राजन्द्रोणेन सहितो वने ।	SV-01-07-133-017a
वेदांश्चाधिजगे साङ्गान्धनुर्वेदांश्च भारत ॥	SV-01-07-133-017c
परया स मुदा युक्तो विचचार वने सुखम् ॥	SV-01-07-133-018ac
तस्यैवं वर्तमानस्य वने वनचरैस्सह ।	SV-01-07-133-019a
कालान्नातिचिराद्राजन्पिता स्वर्गमुपेयिवान् ॥	SV-01-07-133-019c
स समागम्य पाञ्चालैः पाञ्चालेष्वभिषेचितः ॥	SV-01-07-133-020a
प्राप्तश्च राज्यं राजेन्द्र सुहृदां प्रीतिवर्धनः ।	SV-01-07-133-020c
राज्यं ररक्ष धर्मेण यथा चेन्द्रस्त्रिविष्टपम् ॥	SV-01-07-133-020e
एतन्मया ते राजेन्द्र यथावत्परिकीर्तितम् ।	SV-01-07-133-021a
द्रुपदस्य जन्म राजर्षेर्धृष्टद्युम्नस्य चैव हि ॥ ॥	SV-01-07-133-021c
	
	
	
अध्यायः 134	
	
	
	
	
वैशम्पायनः-	SV-01-07-134-001
धृतराष्ट्रस्तु राजेन्द्र यदा कौरवनन्दनम् ।	SV-01-07-134-001a
युधिष्ठिरमजानाद्वै समर्थं राज्यरक्षणे ॥	SV-01-07-134-001c
यौवराज्याभिषेकार्थममन्त्रयत मन्त्रिभिः ।	SV-01-07-134-002a
ते तु बुद्ध्वाऽन्वतप्यन्त धृतराष्ट्रात्मजास्तदा ॥	SV-01-07-134-002c
ततस्संवत्सरस्यान्ते पाण्डुपुत्रो महायशाः ।	SV-01-07-134-003a
स्थापितो धृतराष्ट्रेण यौवराज्ये युधिष्ठिरः ॥	SV-01-07-134-003c
अदीर्घेण च कालेन कुन्तीपुत्रो युधिष्ठिरः ।	SV-01-07-134-004a
पित्र्यामन्तर्दधे कीर्तिं शीलवृत्तसमाधिभिः ॥	SV-01-07-134-004c
असियुद्धे रथोद्याने बाहुयुद्धे च पाण्डवः ।	SV-01-07-134-005a
सङ्कर्षणाच्छिक्षितवान्शश्वच्छिक्षां वृकोदरः ॥	SV-01-07-134-005c
ते तं बुध्वाऽन्वतप्यन्त धृतराष्ट्रात्मजास्तदा ।	SV-01-07-134-006a
समाप्तशिक्षो भीमस्तु द्युमत्सेनसमो बले ॥	SV-01-07-134-006c
ततस्संवत्सरस्यान्ते पाण्डुपुत्रो महायशाः ।	SV-01-07-134-007a
गदाबलाभ्यां सम्पन्नो भ्रातॄणामचरद्वशे ॥	SV-01-07-134-007c
प्रगाढदृढमुष्टौ च लाघवे चातिवेधने ।	SV-01-07-134-008a
लक्षवेध्ये च मोक्षे च तोमरग्रहणेऽपि च ॥	SV-01-07-134-008c
असिशक्तिगदायुद्धे बभूवाप्रतिमोऽर्जुनः ॥	SV-01-07-134-008e
क्षुरनाराचभल्लानां विपाठानां सुतेजसाम् ।	SV-01-07-134-009a
ऋजुवक्त्रविशालानां प्रयोक्ता पाण्डवोऽभवत् ॥	SV-01-07-134-009c
लाघवात्सौष्ठवाच्चैव नान्यः कश्चित्तु विद्यते ।	SV-01-07-134-010a
बीभत्सुसदृशो लोक इति द्रोणोऽभ्यभाषत ॥	SV-01-07-134-010c
गजयुद्धेऽश्वयुद्धे वा रथयुद्धे च पाण्डवः ।	SV-01-07-134-011a
पारगो भुजयुद्धे च बभूवेह धनञ्जयः ॥	SV-01-07-134-011c
स्वभावादगमच्छब्दो महीं सागरमेखलाम् ।	SV-01-07-134-012a
नास्त्यर्जुनसमः कश्चिदित्येवं मेनिरे जनाः ॥	SV-01-07-134-012c
अथाब्रवीत्तदा द्रोणः फल्गुनं जनसंसदि ॥	SV-01-07-134-013ac
अगस्त्यस्य धनुर्वेदे शिष्यो मम गुरुस्सदा ।	SV-01-07-134-014a
अग्निवेश्य इति ख्यातस्तस्य शिष्योऽस्मि भारत ॥	SV-01-07-134-014c
तीर्थात्तीर्थगतं पार्थ मया सङ्क्रामितं त्वयि ।	SV-01-07-134-015a
तपसेदं मया प्राप्तममोघमशनिप्रभम् ॥	SV-01-07-134-015c
अस्त्रं ब्रह्मशिरो नाम यद्दहेत्पृथिवीमपि ॥	SV-01-07-134-015e
ददता चास्मि सन्दिष्टो न मनुष्येष्विदं त्वया ।	SV-01-07-134-016a
भारद्वाज विमोक्तव्यमस्त्रं संयुगमूर्धनि ॥	SV-01-07-134-016c
यद्यदन्तर्हितं भूतं किञ्चिद्युद्धे त्वया सह ।	SV-01-07-134-017a
महातेजस्तदेतेन हन्याश्शस्त्रेण संयुगे ॥	SV-01-07-134-017c
अवाप्तं तत्त्वया वीर दिव्यं नान्यस्तदर्हति ॥	SV-01-07-134-018ac
समयश्च रक्ष्यो बलवानीदृशो हि विशाम्पते ।	SV-01-07-134-019a
आचार्यदक्षिणां देहि ज्ञातिग्रामस्य पश्यतः ॥	SV-01-07-134-019c
ददामीति प्रतिज्ञाते फल्गुनेनाब्रवीद्गुरुः ।	SV-01-07-134-020a
युद्धे हि प्रतियोद्धव्यो युध्यमानोऽप्यहं रणे ॥	SV-01-07-134-020c
तत्तथेति प्रतिज्ञाय द्रोणाय कुरुपुङ्गवः ।	SV-01-07-134-021a
उपसङ्गृह्य चरणौ युधिष्ठिरवशोऽभवत् ॥	SV-01-07-134-021c
गदायुद्धेऽसियुद्धे च रथयुद्धे च भारत ।	SV-01-07-134-022a
दिव्यमानुषसंभूतानवापस्त्रविदां वरः ॥	SV-01-07-134-022c
सर्वास्तथाऽखिलानस्त्रान्शस्त्राणिच तथा गुरोः ।	SV-01-07-134-023a
सर्वां तामखिलां नीतिं पातालाधिपतेस्तथा ॥	SV-01-07-134-023c
उद्धवात्सकलां नीतिं भोजाद्बुद्धिमतां वरः ॥	SV-01-07-134-023e
अस्त्रे शस्त्रे च शास्त्रे च रथनागाश्वकर्मणि ।	SV-01-07-134-024a
अवाप्य सहदेवोऽपि भ्रातॄणामचरद्वशे  ॥	SV-01-07-134-024c
द्रोणेनैवं विनीतश्च भ्रातॄणां नकुलः प्रियः ।	SV-01-07-134-025a
चित्रयोधी समाख्यातो बभूवातिरथोदितः ॥	SV-01-07-134-025c
त्रिवर्षकृतयत्नैस्तु गान्धर्वाणामुपप्लवे ।	SV-01-07-134-026a
अर्जुनप्रमुखैः पार्थैः सौवीरास्समरे हताः ॥	SV-01-07-134-026c
न शशाक वशे कर्तुं यं पाण्डुरपि वीर्यवान् ।	SV-01-07-134-027a
सोऽर्जुनेन वशं नीतो स राजा यवनाधिपः ॥	SV-01-07-134-027c
अतीव बलसम्मत्तस्त्वतिमानी कुरून्प्रति ।	SV-01-07-134-028a
कुन्तलो नाम सौवीरो दान्तः पार्थेन धीमता ॥	SV-01-07-134-028c
दान्तवक्रमिति ख्यातं पुरं पार्थस्य कर्मणा ।	SV-01-07-134-029a
अमित्रं नाम सौवीरमर्जुनोऽमर्दयन्मृधे ॥	SV-01-07-134-029c
भीमसेनसहायश्च हत्वा वै मरुधन्वसु ।	SV-01-07-134-030a
प्रतीच्यां समरे राजन्जिगाय भरतर्षभः ॥	SV-01-07-134-030c
अर्जुनस्समरे प्राच्यान्सर्वानेकरथोऽजयत् ।	SV-01-07-134-031a
तथैवैकरथो भूत्वा दक्षिणात्यान्नराधिपान् ॥	SV-01-07-134-031c
धनौघं प्रापयामास कुरुराष्ट्रं धनञ्जयः ।	SV-01-07-134-032a
अतः पञ्चदशे वर्षे सर्वमेतच्चकार सः ॥	SV-01-07-134-032c
तं दृष्ट्वा धार्तराष्ट्राणां ततो भयमजायत ॥	SV-01-07-134-033ac
यस्सर्वान्धृतराष्ट्रस्य पुत्रान्विप्रचकार ह ।	SV-01-07-134-034a
भीमसेनो महाबाहुर्बलाद्बलवतां वरः ॥	SV-01-07-134-034c
अदुष्टभावं तं दोषैर्जगृहुर्दुष्टबुद्धयः ।	SV-01-07-134-035a
धार्तराष्ट्रास्तथा सर्वे भयाद्भीमस्य कर्मणः ॥	SV-01-07-134-035c
तान्दृष्ट्वा कर्मभिः पार्थान्सर्वानहतलक्षणान् ।	SV-01-07-134-036a
बलाद्बहुबलात्तेभ्यो बिभियुर्दुष्टबुद्धयः ॥	SV-01-07-134-036c
ततो बलमभिख्यातं विज्ञाय दृढधन्विनाम् ।	SV-01-07-134-037a
दूषितस्सहसा भावो धृतराष्ट्रस्य पाण्डुषु ॥	SV-01-07-134-037c
	
	
	
	
	
अध्यायः 135	
	
	
	
वैशम्पायनः-	SV-01-07-135-001
प्राणाधिकं भीमसेनं कृतविद्यं धनञ्जयम् ।	SV-01-07-135-001a
दुर्योधनो लक्षयित्वा पर्यतप्यत दुर्मतिः ॥	SV-01-07-135-001c
दुर्योधनश्च कर्णश्च शकुनिश्चापि सौबलः ।	SV-01-07-135-002a
अनेकैरभ्युपायैस्तैर्जिघांसन्ति स्म पाण्डवान् ॥	SV-01-07-135-002c
पाण्डवाश्चापि तत्सर्वं प्रतिचक्रुर्यथाबलम् ।	SV-01-07-135-003a
उद्भावनमकुर्वणा विदुरस्य मते स्थिताः ॥	SV-01-07-135-003c
गुणैः समुदितान्दृष्ट्वा जनाः पाण्डुसुतांस्तदा ।	SV-01-07-135-004a
कथयन्ति स्म ते भूयो देशे देशे सभासु च ॥	SV-01-07-135-004c
प्रज्ञाश्चक्षुरचक्षुष्मान्धृतराष्ट्रो जनाधिपः ।	SV-01-07-135-005a
अशक्तो राज्यकरणे स कथं धारयिष्यति ॥	SV-01-07-135-005c
तथा भीष्मश्शान्तनवः सत्यसन्धो महाव्रतः ।	SV-01-07-135-006a
प्रत्याख्याय पुरा राज्यं न स जातु ग्रहीष्यति ॥	SV-01-07-135-006c
ते वयं पाण्डवज्येष्ठं तरुणं वृद्धदर्शनम् ।	SV-01-07-135-007a
अभिषिञ्चाम साध्वद्य सत्यकारुण्यवेदिनम् ॥	SV-01-07-135-007c
पितामहं शान्तनवं धृतराष्ट्रं च धर्मवित् ।	SV-01-07-135-008a
सपुत्रं विविधैर्भोगैर्नियतं वासयिष्यति ॥	SV-01-07-135-008c
तेषां दुर्योधनश्श्रुत्वा तानि वाक्यानि सर्वशः ।	SV-01-07-135-009a
युधिष्ठिरानुरक्तानि पर्यतप्यत दुर्मतिः ॥	SV-01-07-135-009c
स तप्यमानो दुष्टात्मा तेषां वाचो न चक्षमे ।	SV-01-07-135-010a
ईर्ष्यया ममुह्यमानस्तु धृतराष्ट्रमुपाद्रवत् ॥	SV-01-07-135-010c
ततो विरहितं दृष्ट्वा पितरं परिगृह्य च ।	SV-01-07-135-011a
पाण्डोर्वृत्तं पूर्वमुक्त्वा पश्चादिदमथाब्रवीत् ॥	SV-01-07-135-011c
दुर्योधनः-	SV-01-07-135-012
श्रुता मे जल्पतां तात पौराणां चाशिवा गिरः ।	SV-01-07-135-012a
त्वामनादृत्य भीष्मं च पतिमिच्छन्ति पाण्डवम् ॥	SV-01-07-135-012c
सममेतच्च भीष्मस्य न स राज्यं चिकीर्षति ।	SV-01-07-135-013a
अस्माकं तु परां पीडां चिकीर्षन्ति पुरे जनाः ॥	SV-01-07-135-013c
स एष पाण्डवो राजा यदि प्राप्नोत्यसंशयम् ।	SV-01-07-135-014a
तस्य पुत्रो ध्रुवं प्राप्तस्तस्य तस्येति चापरः ॥	SV-01-07-135-014c
ते वयं राजवंशेन हीनास्सह सुतैरपि ।	SV-01-07-135-015a
अवज्ञाता भविष्यामो लोकस्य जगतीपते ॥	SV-01-07-135-015c
ते वयं निरयं प्राप्ताः परपिण्डोपजीविनः ।	SV-01-07-135-016a
न भवाम यथा राजंस्तथा शीघ्रं समर्थ्यताम् ॥	SV-01-07-135-016c
अथ त्वमपि राजेन्द्र राजवंशे भविष्यति ।	SV-01-07-135-017a
ध्रुवं लप्स्यामहे राज्यं वयमप्यवशा जने ॥	SV-01-07-135-017c
	
	
	
	
अध्यायः 136	
	
	
	
वैशम्पायनः-	SV-01-07-136-001
धृतराष्ट्रस्तु पुत्रस्य श्रुत्वा वचनमीदृशम् ।	SV-01-07-136-001a
मुहूर्तमिव सञ्चिन्त्य दुर्योधनमथाब्रवीत् ॥	SV-01-07-136-001c
धर्मवृत्तस्सदा पाण्डुस्सुवृत्तो मयि गौरवात् ।	SV-01-07-136-002a
सर्वेषु ज्ञातिषु तथा मदीयेषु विशेषतः ॥	SV-01-07-136-002c
नात्र किञ्चन जानाति भोजनानि चिकीर्षति ।	SV-01-07-136-003a
निवेदयति तत्सर्वं मयि धर्मभृतां वरः ॥	SV-01-07-136-003c
तस्य पुत्रो यथा पाण्डुस्तथा धर्मपरः सदा ।	SV-01-07-136-004a
गुणवाँल्लोकविख्यातो नगरे च प्रतिष्ठितः ॥	SV-01-07-136-004c
स तथा वर्तमानोऽसौ धर्मसूनुर्यथाऽनुजः ।	SV-01-07-136-005a
राज्यमेष हि सम्प्राप्तः ससहयो विशेषतः ॥	SV-01-07-136-005c
ते तथा सत्कृतास्तात विषये पाण्डुना नराः ।	SV-01-07-136-006a
कथं युधिष्ठिरस्यार्थे न नो हस्युम्सबान्धवान् ॥	SV-01-07-136-006c
नैते विषयमिच्छेयुर्धर्मत्यागे विशेषतः ।	SV-01-07-136-007a
ते वयं कौरवेयाणामेतेषां च महात्मनाम् ॥	SV-01-07-136-007c
कथं न वाच्यतां तात गच्छेम जगतस्तथा ॥	SV-01-07-136-007e
दुर्योधनः-	SV-01-07-136-008
मध्यस्थस्सततं भीष्मो द्रोणपुत्रो मयि ध्रुवः ।	SV-01-07-136-008a
यतः पुत्रस्ततो द्रोणो भविता नात्र संशयः ॥	SV-01-07-136-008c
कृपः शारद्वतश्चैव यत एव वयं ततः ।	SV-01-07-136-009a
भागिनेयं ततो द्रौणिं न त्यक्ष्यति कथञ्चन ॥	SV-01-07-136-009c
क्षत्ताऽर्थबन्धनस्त्वस्मान् पाण्डवार्थे न बाधितुम् ॥	SV-01-07-136-010ac
सुविस्रब्धान्पाण्डुसुतान्सह मात्रा विवासय ।	SV-01-07-136-011a
वारणावतमद्यैव नात्र दोषो भविष्यति ॥	SV-01-07-136-011c
विनिद्रावरणं घोरं हृदि शल्यमिवार्पितम्  ।	SV-01-07-136-012a
शोकपावकमुद्भूतं कर्मणा तेन नाशय  ॥	SV-01-07-136-012c
	
	
	
	
अध्यायः 137	
	
	
	
वैशम्पायनः-	SV-01-07-137-001
ततः कणिङ्कमानाय्य धृतराष्ट्रोऽब्रवीदिदम् ॥	SV-01-07-137-001a
धृतराष्ट्रः-	SV-01-07-137-001
उत्सिक्ताः पाण्डवा नित्यं तेभ्योऽसूयामि वै सदा ।	SV-01-07-137-001c
तत्र मे सहपुत्रस्य यद्भवेत्क्षेमकारकम् ।	SV-01-07-137-001e
कणिङ्क तत्त्वमाचक्ष्व करिष्यामः कथं वयम् ॥	SV-01-07-137-002ac
वैशम्पायनः-	SV-01-07-137-003
सम्प्रपन्नाय तस्मै स परिपृष्टोऽर्थचिन्तया ।	SV-01-07-137-003a
उवाच वचनं तीक्ष्णं राजशास्त्रनिदर्शनम् ॥	SV-01-07-137-003c
कणिङ्कः-	SV-01-07-137-004
नित्यमुद्यतदण्डस्स्यान्नित्यं च कृतपौरुषः ।	SV-01-07-137-004a
न शत्रुरक्षापतितो न मोक्तव्यः कथञ्चन ॥	SV-01-07-137-004c
कण्टको हि दुरुच्छिन्न आस्रावं जनयेच्चिरम् ।	SV-01-07-137-005a
वधमेव प्रशंसन्ति शत्रूणामपकारिणाम् ।	SV-01-07-137-003a
निरुद्विग्नो हि भवति हत्वा च रिपुमोजसा ॥	SV-01-07-137-003c
हन्यादमित्रं दण्डेन हन्यात्पूर्वापकारिणम् ।	SV-01-07-137-004a
हन्यात्त्रीन्पञ्च सप्तेति परपक्षस्य सर्वशः ॥	SV-01-07-137-004c
कुलमेवादितश्छिन्द्यात्परपक्षस्य नित्यशः ।	SV-01-07-137-005a
ततोऽस्यानन्तरं पक्षान्छिन्द्यात्सर्वानशेषतः ॥	SV-01-07-137-005c
छिन्नमूले ह्यधिष्ठाने सर्वे तज्जीविनो हताः ।	SV-01-07-137-006a
कथं नु शाखास्तिष्ठेयुश्छिन्नमूले वनस्पतौ ॥	SV-01-07-137-006c
सुविक्रान्तं सुविसतीर्णं सुयुद्धं सुपलायनम् ।	SV-01-07-137-007a
आपदामथ कालेषु कुर्यान्नात्र विचारणा ॥	SV-01-07-137-007c
कथं नु परियास्यामो न च ज्ञायामहे वयम् ।	SV-01-07-137-008a
दातृत्वेन ग्रहीष्यामो भेदतो दण्डतोऽपिवा ॥	SV-01-07-137-008c
अन्धस्स्यादन्धवेलायां बाधिर्यमपि संश्रयेत् ।	SV-01-07-137-009a
कुर्यात्तृणमयं चापं शयीत मृगशायिकाम् ॥	SV-01-07-137-009c
एकत्र वाऽपि वसतो नित्यं विवरदर्शितम् ।	SV-01-07-137-010a
राजन्नाक्षत्रसंपन्नो नित्योद्विग्नस्ततो भवेत् ॥	SV-01-07-137-010c
अग्न्याधानेन यज्ञेन काषायधरणेन च ।	SV-01-07-137-011a
लोकं प्रस्नापयित्वा च तथा लुम्पेद्यथा वृकः ॥	SV-01-07-137-011c
अङ्कुशं शौचमित्याहुरर्थानामुपधारणे ।	SV-01-07-137-012a
आनाम्य फलिनीं शाखां पक्वं पक्वं प्रशातयेत् ॥	SV-01-07-137-012c
वहेदमित्रं स्कन्धेन यावत्कालस्य पर्ययः ।	SV-01-07-137-013a
ततः काल उपादाय भिन्द्याद्घटमिवाश्मनि ॥	SV-01-07-137-013c
अमित्रस्तु न मोक्तव्यः कृपणं बह्वपि ब्रुवन् ।	SV-01-07-137-014a
दुःखं तस्मिन्नकर्तव्यं विध्यादेवापकारिणम् ॥	SV-01-07-137-014c
हन्यादमित्रं सान्त्वेन तथा दानेन वा पुनः ।	SV-01-07-137-015a
तथा भेदेन दण्डेन सर्वोपायैः प्रमापयेत् ॥	SV-01-07-137-015c
धृतराष्ट्रः-	SV-01-07-137-016
कथं सान्त्वेन दानेन भेदैर्दण्डैरथापि च ।	SV-01-07-137-016a
अमित्रश्शक्यते हन्तुं तन्मे ब्रूहि यथायथम् ॥	SV-01-07-137-016c
कणिङ्कः-	SV-01-07-137-017
शृणु राजन्यथा वृत्तं वने वसति जम्बुकः ।	SV-01-07-137-017a
सखायस्तस्य व्याघ्रश्च वृको नकुलमूषकौ ॥	SV-01-07-137-017c
ते पश्यन्ति वने तस्मिन्बलिनं मृगयूथपम् ।	SV-01-07-137-018a
अशक्ता ग्रहणे तस्य ततो मन्त्रमकुर्वत ॥	SV-01-07-137-018c
जम्बुकः-	SV-01-07-137-019
असकृद्यतितो ह्येष हन्तुं व्याघ्र त्वयाऽनघ ।	SV-01-07-137-019a
युवा वै जवसम्पन्नो बुद्धिशाली न शक्यते ॥	SV-01-07-137-019c
मूषिकोऽस्य शयानस्य चरणौ भक्षयत्वयम् ।	SV-01-07-137-020a
अथैनं भक्षितैः पादैर्मृगं व्याघ्रो हनेत्तदा ॥	SV-01-07-137-020c
ततस्तं भक्षयिष्यामः सर्वे मुदितमानसाः ॥	SV-01-07-137-021ac
कणिङ्कः-	SV-01-07-137-022
जम्बुकस्य तु ते वाक्यं तथा चक्रस्समाहिताः ।	SV-01-07-137-022a
मूषिकाभक्षितैः पादैर्मृगं व्याघ्रोऽहनत्तदा ॥	SV-01-07-137-022c
जम्बुकः-	SV-01-07-137-022
स्नात्वाऽऽगच्छत भद्रं वो रक्षामि मृगयूथपम् ॥	SV-01-07-137-022e
वैशम्पायनः-	SV-01-07-137-023
शृगालवचनाच्चाऽपि गतास्सर्वे नदीं ततः ।	SV-01-07-137-023a
स चिन्तयानो मनसा मांसतृप्तिं पुनः पुनः ॥	SV-01-07-137-023c
अथागच्छत्तु पूर्वं हि स्नात्वा व्याघ्रो महाबलः ।	SV-01-07-137-024a
जम्बुकश्च भवत्तत्र तदा चिन्ताकुलो नृप ॥	SV-01-07-137-024c
व्याघ्रः-	SV-01-07-137-025
किं शोचसि महाप्राज्ञ त्वं नो बुद्धिमतां वरः ।	SV-01-07-137-025a
पिशितस्याशितारोऽत्र विहरिष्यामहे सुखम् ॥	SV-01-07-137-025c
जम्बुकः-	SV-01-07-137-026
शृणु मे त्वं महाप्राज्ञ यां वाचं मूषिकोऽब्रवीत् ।	SV-01-07-137-026a
धिग्बलं मृगराजस्य मयाऽद्यायं मृगो हतः ॥	SV-01-07-137-026c
मद्बाहुबलमाश्रित्य तृप्तिर्यस्य भविष्यति ।	SV-01-07-137-027a
तस्यैवं गदतस्त्वद्य ततो भक्ष्यं न रोचये ॥	SV-01-07-137-027c
व्याघ्रः-	SV-01-07-137-028
यद्येवमब्रवीति सोऽस्मान् काले चास्म्यवबोधितः ।	SV-01-07-137-028a
स्वबाहुबलमाश्रित्य हनिष्येऽहं वनेचरान् ॥	SV-01-07-137-028c
खादिष्यामि च मांसानि इत्युक्त्वा प्रस्थितो वनम् ।	SV-01-07-137-029a
कणिङ्कः-	SV-01-07-137-029
एतस्मिन्नेव काले तु मूषिकोऽप्याजगाम ह ॥	SV-01-07-137-029c
जम्बुकः-	SV-01-07-137-030
शृणु मूषिक भद्रं ते नकुलो यदिहाब्रवीत् ।	SV-01-07-137-030a
मृगमांसं न सख्यमस्मद्विधस्य तत् ॥	SV-01-07-137-030c
मूषिकं भक्षयिष्यामि तद्भवाननुमन्यताम् ॥	SV-01-07-137-031ac
कणिङ्कः-	SV-01-07-137-032
तच्छ्रुत्वा मूषिको वाक्यं सन्त्रस्तः प्राद्रवद्भयात् ।	SV-01-07-137-032a
ततस्स्नातस्तदा तत्र आजगाम वृको नपृ ॥	SV-01-07-137-032c
जम्बुकः-	SV-01-07-137-033
मृगराजो हि सङ्क्रुद्धो न नस्साधु भविष्यति ।	SV-01-07-137-033a
सकलत्रस्समायाति कुरुष्व यदनन्तरम् ॥	SV-01-07-137-033c
कणिङ्कः-	SV-01-07-137-034
एवं सञ्चोदितस्तेन जम्बुकेन तदा वृकः ।	SV-01-07-137-034a
भीतोऽवलिप्तं कृत्वाऽथ प्रयातः पिशिताशनः ॥	SV-01-07-137-034c
एतस्मिन्नेव काले तु नकुलोऽप्याजगाम ह ।	SV-01-07-137-035a
तमुवाच ततो राजन्नकुलं जम्बुको वने ॥	SV-01-07-137-035c
जम्बुकः-	SV-01-07-137-036
स्वबाहुबलमाश्रित्य निर्जितास्ते समागताः ।	SV-01-07-137-036a
मम दत्त्वा नियुद्धं त्वं भुङ्क्ष्व मांसं यथेप्सितम् ॥	SV-01-07-137-036c
नकुलः-	SV-01-07-137-037
मृगराजो वृकश्चैव बुद्धिमांश्चैव मूषिकः ।	SV-01-07-137-037a
निर्जितो वै त्वया वीर तस्माद्वीरतरो भवान् ॥	SV-01-07-137-037c
नाहमप्युत्सहे योद्धुमित्युक्त्वा गां विवेश ह ॥	SV-01-07-137-037e
कणिङ्कः-	SV-01-07-137-038
एवं तेष्वपयातेषु जम्बुको हृष्टमानसः ।	SV-01-07-137-038a
खादति स्म तदा मांसमित्येवं मन्त्रनिश्चयात् ॥	SV-01-07-137-038c
एतत्ते कथितं राजन् शृणु चाप्यपरं नृप ॥	SV-01-07-137-039ac
पुत्रः सखा वा भ्राता वा पिता वा यदि वा गुरुः ।	SV-01-07-137-040a
अर्थे पर्यवतिष्ठेरन्कर्तव्या भूमिवर्धनाः ॥	SV-01-07-137-040c
शपथेनाप्यरिं हन्यान्नदोष इति भार्गवः ।	SV-01-07-137-041a
उभौ यदि शपेयातां श्रद्दधानस्तु वध्यते ॥	SV-01-07-137-041c
गुरोरप्यवलिप्तस्य कार्याकार्यमजानतः ।	SV-01-07-137-042a
उत्पथं प्रतिपन्नस्य न्याय्यं भवति शासनम् ॥	SV-01-07-137-042c
क्रुद्धोऽप्यक्रुद्धरूपस्स्याच्छुक्लः पूर्वाभिभाषिता ।	SV-01-07-137-043a
न चैनं क्रोधसन्दीप्तं विद्यात्कश्चित्कथञ्चन ॥	SV-01-07-137-043c
प्रहरिष्यन्प्रियं ब्रूयात्प्रहरन्नपि भारत ।	SV-01-07-137-044a
प्रहृत्य च प्रियं ब्रूयाच्छोचन्निव रुदन्निव ॥	SV-01-07-137-044c
आश्वासयेच्चैव परं सामदानादिवृत्तिभिः ।	SV-01-07-137-045a
अथ तं प्रहरेत्काले तथा विचलितं पथि ॥	SV-01-07-137-045c
अपि घोरापराधस्य धर्ममाश्रित्य तिष्ठतः ।	SV-01-07-137-046a
स हि प्रच्छाद्यते दोषः शैलो मेघैरिवासितैः ॥	SV-01-07-137-046c
यस्य स्यात्तु वधस्तस्य नास्त्यगारोपदीपनम् ।	SV-01-07-137-047a
अधनान्भिक्षुकं चोरान्विषकर्मसु योजयेत् ॥	SV-01-07-137-047c
प्रत्युत्थानासनाद्येन सम्प्रदानेन केनचित् ।	SV-01-07-137-048a
प्रतिप्रस्कन्नघाती स्यात्तीक्ष्णदंष्ट्र इवोरगः ॥	SV-01-07-137-048c
अशङ्कितेभ्यः शङ्केत शङ्कितेभ्यश्च सर्वशः ।	SV-01-07-137-049a
अशङ्क्याद्भयमुत्पन्नमपि मूलान्निकृन्तति ॥	SV-01-07-137-049c
न विश्वसेदविश्वस्ते विश्वस्ते नातिविश्वसेत् ।	SV-01-07-137-050a
विश्वास्तः क्षयमाप्नोति तस्मात्सर्वं न विश्वसेत् ॥	SV-01-07-137-050c
चारस्सुविहिताः कार्या आत्मनश्च परस्य च ।	SV-01-07-137-051a
पाषण्डब्राह्मणादींश्च परराष्ट्रेषु योजयेत् ॥	SV-01-07-137-051c
उद्यानेषु विहारेषु देवतायतनेषु च ।	SV-01-07-137-052a
पानागारेषु वेशेषु चत्वारेषु सभासु च ॥	SV-01-07-137-052c
ब्राह्मणायतने द्यूते पर्वतेषु वनेषु च ।	SV-01-07-137-053a
समवायेषु सर्वेषु सरित्सु च विचारयेत् ॥	SV-01-07-137-053c
वाचा भृशं विनीतस्स्याद्धृदयेषु तथा क्षुरः ।	SV-01-07-137-054a
शुक्लं पूर्वाभिभाषी स्यात्सृष्टो रौद्राय कर्मणे ॥	SV-01-07-137-054c
अञ्जलिश्शपथस्सान्त्वं शिरसा पादवन्दनम् ।	SV-01-07-137-055a
आशाकरणमित्येतत्कर्तव्यं भूतिमिच्छता ॥	SV-01-07-137-055c
सुपुष्पितस्स्यादफलः दुरारुहः फलान्वितः ।	SV-01-07-137-056a
आमस्स्यात्पक्वसङ्काशो नच जीर्येत कस्यचित् ॥	SV-01-07-137-056c
त्रिवर्गे त्रिविधा पीडा अनुबन्धास्तथैव च ।	SV-01-07-137-057a
अनुबन्धास्तु सेवेत पीडास्तु परिवर्जयेत् ॥	SV-01-07-137-057c
धर्मेऽतिचरतः पीडा सह द्वाभ्यां निगच्छति ।	SV-01-07-137-058a
अर्थश्चाप्यर्थलुब्धस्य कामश्चातिप्रसङ्गिनः ॥	SV-01-07-137-058c
अगर्वितात्मा युक्तश्च शान्तियुक्तो न चेच्छुकः ।	SV-01-07-137-059a
अवेक्षितात्मा शुद्धात्मा मन्त्रयेत द्विजैस्सह ॥	SV-01-07-137-059c
मृदुना केनचिद्राजन्कर्मणा दारुणेन वा ।	SV-01-07-137-060a
उद्धरेद्दीनमात्मानं समर्थो धर्ममाचरेत् ॥	SV-01-07-137-060c
न संशयमनारुह्य नरो भद्राणि पश्यति ।	SV-01-07-137-061a
संशयं तु समारुह्य यदि जीवति पश्यति ॥	SV-01-07-137-061c
अनागतेन दुर्बुद्धिं प्रत्युत्पन्नेन पण्डितम् ॥	SV-01-07-137-062a
वैरिणा सन्धिमास्थाय शयीत कृतकृत्यवत् ।	SV-01-07-137-062c
स वृक्षाग्रे यथा सुप्तः पतन्नेव विबुध्यते ॥	SV-01-07-137-062e
मन्त्रसंवरणे यत्नस्सदा कार्योऽनसूयता ।	SV-01-07-137-063a
आकार आत्मनो रक्ष्यश्चारेणाभ्यनुपालितः ॥SV-01-07-137-064a	SV-01-07-137-063c
नाहत्वा मत्स्यघातीव प्राप्नोति परमां श्रियम् ॥	SV-01-07-137-064c
कर्शितं व्याधितं श्रान्तमपानीतमनायकम् ।	SV-01-07-137-065a
परिविश्वस्तमल्पं च प्रहर्तव्यं रिपोर्बलम् ॥	SV-01-07-137-065c
नानर्थकेऽर्थबन्धोऽस्ति कृतार्थे नास्ति सङ्गतम् ।	SV-01-07-137-066a
तस्मात्सर्वाणि कार्याणि सावशेषाणि कारयेत् ॥	SV-01-07-137-066c
सङ्ग्रहे विग्रहे चैव यत्नः कार्योऽनसूयता ।	SV-01-07-137-067a
निग्रहः कालयुक्तश्च कर्तव्यो भूतिमिच्छता ॥	SV-01-07-137-067c
नास्य कृत्यानि पश्येयुर्न्मित्राणि रिपवस्तथा ।	SV-01-07-137-068a
आरब्धान्येव पश्येयुस्सुपर्यवसितानि च ॥	SV-01-07-137-068c
भीतवत्संविधातव्यं यावद्भयमनागतम् ।	SV-01-07-137-069a
आगतं तु भयं दृष्ट्वा प्रहर्तव्यमभीतवत् ॥	SV-01-07-137-069c
दैवेतोपहतं शत्रुं प्रगृह्णाति च यो नृपः ।	SV-01-07-137-070a
स मृत्युमुपगृह्णाति गर्भमश्वतरी यथा ॥	SV-01-07-137-070c
अनागतं च बुध्येत यच्च कार्यमुपस्थितम् ।	SV-01-07-137-071a
न तु बुद्धिक्षयात्किञ्चिदतिक्रान्तमवेक्ष्यते ॥	SV-01-07-137-071c
उत्साहश्चापि यत्नेन कर्तव्यो भूतिमिच्छता ।	SV-01-07-137-072a
विभज्य देशकालौ तु सेव्या धर्मादयस्त्रयः ॥	SV-01-07-137-072c
निश्श्रेयसाय ते ज्ञेया इह चामुत्र च स्थितिः ।	SV-01-07-137-073a
बलवत्कुरुते रूपं बाल्याच्छत्रुरुपेक्षितः ॥	SV-01-07-137-073c
गहनेऽग्निरिवोत्सृष्टः क्षिप्रं सञ्जायते महान् ।	SV-01-07-137-074a
अग्निं स्तोकमिवात्मानं सन्धुक्षयति पण्डितः ॥	SV-01-07-137-074c
स वर्धमानो ग्रसते महान्तमपि सञ्चयम् ॥	SV-01-07-137-075ac
आदावेव ददानीति प्रियं ब्रूयान्निरर्थकम् ।	SV-01-07-137-076a
आशां कालवतीं कुर्यात्कालं विघ्नेन योजयेत् ॥	SV-01-07-137-076c
विघ्नं निमित्ततो ब्रूयान्निमित्तानि च हेतुतः ॥	SV-01-07-137-076e
क्षुरो भूत्वा दहन्नेव निशितः कालिचारितः ।	SV-01-07-137-077a
प्रच्छन्नो रोमवापी स्याद्द्विषतां चावकर्तनः ॥	SV-01-07-137-077c
पाण्डवांश्च तथा राजन्नन्यांश्चापि गुरून्प्रति ।	SV-01-07-137-078a
वर्तमानो न मज्जेस्त्वं तथा कृत्यं समाचर ॥	SV-01-07-137-078c
न हि कुर्यात्सम्पन्नान्विनष्टा इति निश्चयम् ।	SV-01-07-137-079a
तस्मात्त्वमपि पुत्रेभ्यो रक्षाऽऽत्मानं नराधिप ॥	SV-01-07-137-079c
भ्रातृव्या बलवन्तस्ते पाण्डुपुत्रा नराधिप ।	SV-01-07-137-080a
ब्रवीमि तस्माद्विस्पष्टं यत्कर्तव्यमरिन्दम ॥	SV-01-07-137-080c
वैशम्पायनः-	SV-01-07-137-081
एवमुक्त्वा सम्प्रतस्थे कणिङ्कस्स्वगृहं ततः ।	SV-01-07-137-081a
तदा सपुत्रो राजा च शोकार्तस्समपद्यत ॥ ॥	SV-01-07-137-081c
	
	
	
	
अध्यायः 138	
	
	
	
वैशम्पायनः-	SV-01-08-138-001
कणिङ्कस्य मतं ज्ञात्वा कार्त्स्न्येन भरतर्षभ ।	SV-01-08-138-001a
दुर्योधनश्च कर्णश्च शकुनिस्सौबलस्तथा ॥	SV-01-08-138-001c
दुशासनचतुर्थास्ते मन्त्रयामासुरेकतः ।	SV-01-08-138-002a
ततो दुर्योधनो राजन्धृतराष्ट्रमभाषत ॥	SV-01-08-138-002c
दुर्योधनः-	SV-01-08-138-002
पाण्डवेभ्यो भयं नास्ति विधत्स्व यदनन्तरम् ॥	SV-01-08-138-002e
वैशम्पायनः- 	SV-01-08-138-003
धृतराष्ट्रः कणिङ्कस्य श्रुत्वा वाक्यमुवाच ह ।	SV-01-08-138-003a
यथा न वाच्यतां पुत्र गच्छामः कुरु तत्तथा ॥	SV-01-08-138-003c
ततो दुर्योधनो राजन्सर्वास्तु प्रकृतीः शनैः ।	SV-01-08-138-004a
अर्थमानप्रदानेन स जग्राह सहानुजः ॥	SV-01-08-138-004c
धृतराष्ट्रप्रयुक्तास्तु केचित्कुशलमन्त्रिणः ।	SV-01-08-138-005a
कथयाञ्चक्रिरे रम्यं नगरं वारणावतम् ॥	SV-01-08-138-005c
अयं समाजस्सुमहान्रमणीयतरो भुवि ।	SV-01-08-138-006a
उपस्थितः पशुपतेर्नगरे वारणावते ॥	SV-01-08-138-006c
सर्वरत्नसमाकीर्णे पुण्यदेशे मनोरमे ।	SV-01-08-138-007a
इत्येवं धृतराष्ट्रस्य वचनाच्चक्रिरे कथाः ॥	SV-01-08-138-007c
कथ्यमाने तदा रम्ये नगरे वारणावते ।	SV-01-08-138-008a
गमने पाण्डुपुत्राणां जज्ञे तत्र मतिर्नृप ॥	SV-01-08-138-008c
यदा त्वाशङ्कितमतिर्जातकौतूहली इति ।	SV-01-08-138-009a
उवाचैतानिति तदा पाण्डवानम्बिकासुतः ॥	SV-01-08-138-009c
धृतराष्ट्रः-	SV-01-08-138-010
अधीतानि च शास्त्राणि युष्माभिरिह कृत्स्नशः ।	SV-01-08-138-010a
अस्त्राणि च तथा द्रोणाद्गौतमस्य विशेषतः ॥	SV-01-08-138-010c
इदमेवं गते ताताश्चिन्तयामि समन्ततः ।	SV-01-08-138-011a
रक्षणे व्यवहारे च राज्यस्य सततं हिते ॥	SV-01-08-138-011c
इमे हि पुरुषास्तात कथयन्ति पुनःपुनः ।	SV-01-08-138-012a
रमणीयतरं लोके नगरं वारणावतम् ॥	SV-01-08-138-012c
ते तं हि यदि मन्यध्वमुत्सवं वारणावते ।	SV-01-08-138-013a
सगणास्सानुयात्राश्च विहरध्वं यथाऽमराः ॥	SV-01-08-138-013c
ब्राह्मणेभ्यश्च रत्नानि नटेभ्यश्च विशेषतः ।	SV-01-08-138-014a
सम्प्रदध्वं यथाकामं देवा इव सुवर्चसः ॥	SV-01-08-138-014c
कञ्चित्कालं विहृत्यैवमवाप्य च परां मुदम् ।	SV-01-08-138-015a
इहैव हास्तिनपुरे सुखेन पुनरेष्यथ ॥	SV-01-08-138-015c
निवसध्वं च तत्रैव पुरेक्षणपरायणाः ।	SV-01-08-138-016a
वैलक्षण्यं हि तत्रैव भविष्यति परन्तपाः ॥	SV-01-08-138-016c
नगरं पुनरेवैनमथायास्यथ पाण्डवाः ॥	SV-01-08-138-017ac
वैशम्पायनः- 	SV-01-08-138-018
धृतराष्ट्रस्य तं काममबुध्यत युधिष्ठिरः ।	SV-01-08-138-018a
आत्मनश्चासहायत्वं तथेति प्रत्युवाच ह ॥	SV-01-08-138-018c
ततो भीष्मं महाप्राज्ञं विदुरं च महामतिम् ।	SV-01-08-138-019a
द्रोणं च बाह्लिकं चैव सोमदत्तं च कौरवम् ॥	SV-01-08-138-019c
कृपमाचार्यपुत्रं च गान्धारीं च यशस्विनीम् ।	SV-01-08-138-020a
युधिष्ठिरः शनैर्दीनमुवाचेदं वचस्तथा ॥	SV-01-08-138-020c
युधिष्ठिरः-	SV-01-08-138-021
रमणीये जनाकीर्णे नगरे वारणावते ।	SV-01-08-138-021a
सगणास्तात वत्स्यामो धृतराष्ट्रस्य शासनात् ॥	SV-01-08-138-021c
प्रसन्नमनसस्सर्वे पुण्या वाचो विमुञ्चत ॥	SV-01-08-138-021a
आशीर्भिर्वर्धितानस्मान्न पापं प्रसहिष्यते ॥	SV-01-08-138-022ac
वैशम्पायनः- 	SV-01-08-138-023
एवमुक्तास्तु ते सर्वे पाण्डुपुत्रेण कौरवाः ।	SV-01-08-138-023a
प्रसन्नवदना भूत्वा तेऽन्ववर्तन्त पाण्डवान् ॥	SV-01-08-138-023c
स्वस्त्यस्तु वः पथि सदा भूतेभ्यश्चैव सर्वशः ।	SV-01-08-138-024a
मा वोचंस्त्वशुभं किञ्चित्सर्वतः पाण्डुनन्दनान् ॥	SV-01-08-138-024c
ते तथा वर्धोता वृद्धै राज्यलाभाय पाण्डवाः ।	SV-01-08-138-025a
कृत्वा सर्वाणि कार्याणि प्रययुर्वारणावतम् ॥ ॥	SV-01-08-138-025c
	
	
	
	
	
अध्यायः 139	
	
	
	
वैशम्पायनः- 	SV-01-08-139-001
धृतराष्ट्रप्रयुक्तेषु पाण्डवेषु महात्मसु ।	SV-01-08-139-001a
दुर्योधनः परं हर्षमाजगाम दुरात्मवान् ॥	SV-01-08-139-001c
ततस्तु सूतपुत्रश्च कर्णो दुर्योधनस्तथा ।	SV-01-08-139-002a
दहने सह पुत्रायाः कुन्त्या मतिमकुर्वत ॥	SV-01-08-139-002c
मन्त्रयित्वा स तैस्सार्धं दुरात्मा धृतराष्ट्रजः ।	SV-01-08-139-002a
स पुरोचनमेकान्तमानीय भरतर्षभ ।	SV-01-08-139-003c
गृहीत्वा दक्षिणे पाणौ सचिवं वाक्यमब्रवीत् ॥	SV-01-08-139-003e
दुर्योधनः-	SV-01-08-139-004
ममेयं वसुसम्पूर्णा पुरोचन वसुन्धरा ।	SV-01-08-139-004a
यथैव भविता तात तथा त्वं द्रष्टुमर्हसि ॥	SV-01-08-139-004c
न हि मे कश्चिदन्योऽस्ति विश्वासिततरस्त्वया ।	SV-01-08-139-005a
सहायो मेऽस्ति सन्धाय मन्त्रयेयं यथा त्वया ॥	SV-01-08-139-005c
संरक्ष तात मन्त्रं च सपत्नांश्च ममोद्धर ।	SV-01-08-139-006a
निपुणेनाभ्युपायेन तव वक्ष्यापि तच्छ्रुणु ॥	SV-01-08-139-006c
पाण्डवा धृतराष्ट्रेण प्रेषिता वारणावतम् ।	SV-01-08-139-007a
उत्सवे विहरिष्यन्ति धृतराष्ट्रस्य शासनात् ॥	SV-01-08-139-007c
स त्वं रासभयुक्तेन स्यन्दनेनाशुगामिना ।	SV-01-08-139-008a
वारणावतमद्यैव यथा यासि तथा कुरु ॥	SV-01-08-139-008c
तत्र गत्वा चतुश्शालं गृहं परमसंवृतम् ।	SV-01-08-139-009a
आयुधागारमाश्रित्य कारयेथा महाधनम् ॥	SV-01-08-139-009c
शणसर्जरसादीनि यानि द्रव्याणि कानिचित् ।	SV-01-08-139-010a
आग्नेयान्यत्र कुण्ड्येषु तानि सर्वाणि दापय ॥	SV-01-08-139-010c
एरण्डजेन सम्मिश्रं मधूच्छिष्टेन चैव हि ।	SV-01-08-139-011a
सर्पिषा च सतैलेन लाक्षया चाप्यनल्पया ॥	SV-01-08-139-011c
मृत्तिकां मिश्रयित्वा च लेपं कुड्येषु दापय ॥	SV-01-08-139-012ac
शाणवंशकटं दारुयन्त्राणि विविधानि च ।	SV-01-08-139-013a
वेश्मनस्तस्य सर्वत्र निक्षिपेथास्समन्ततः ॥	SV-01-08-139-013c
यथा च तन्न शङ्केरन्परीक्षन्तोऽपि पाण्डवाः ।	SV-01-08-139-014a
आग्नेयमिति तत्कार्यमपि चान्येऽपि मानवाः ॥	SV-01-08-139-014c
वेश्मन्येवं कृते तत्र कृत्वा तान्परमार्चितान् ।	SV-01-08-139-015a
वासयेथाः पाण्डवेयान्कुन्तीं च ससुहृज्जनाम् ॥	SV-01-08-139-015c
तत्रासनानि मुख्यानि यानानि शयनानि च ।	SV-01-08-139-016a
विघातव्यानि पाण्डूनां यथा तुष्येच्च मे पिता ॥	SV-01-08-139-016c
ततो रमेरन्विश्वस्ता नगरे वारणावते ।	SV-01-08-139-017a
तथा सर्वं विधातव्यं यावत्कालस्य पर्ययः ॥	SV-01-08-139-017c
ज्ञात्वा परमविश्वस्तान्नितरामकुतोभयान् ।	SV-01-08-139-018a
अग्निस्तस्य त्वया देयो द्वारतस्तस्य वेश्मनः ॥	SV-01-08-139-018c
दग्धानेवं स्वके गेहे दाहिताः पाण्डवा इति ।	SV-01-08-139-019a
ज्ञातयो न वदिष्यन्ति पाण्डवार्थाय केचन ॥	SV-01-08-139-019c
वैशम्पायनः-	SV-01-08-139-020
स तथेति प्रतिज्ञाय कौरवाय पुरोचनः ।	SV-01-08-139-020a
प्रायाद्रासभयुक्तेन नगरं वारणावतम् ॥	SV-01-08-139-020c
स गत्वा त्वरितं राजन्दुर्योधनमते स्थितः ।	SV-01-08-139-021a
यथोक्तं राजपुत्रेण तथा चक्रे पुरोचनः ॥	SV-01-08-139-021c
यथाऽऽज्ञप्तं नृपतिना कौरवेण यशस्विना ।	SV-01-08-139-022a
एषां तु पाण्डवेयानां गृहं रौद्रमकारयत् ॥ ॥	SV-01-08-139-022c
	
	
	
	
	
अध्यायः 140	
	
	
	
वैशम्पायनः- 	SV-01-08-140-001
पाण्डवास्तु रथान्युक्त्वा सदश्वैरनिलोपमैः ।	SV-01-08-140-001a
प्रयास्यन्तस्तु भीष्मस्य पादौ जगृहुरार्तवत् ॥	SV-01-08-140-001c
राज्ञश्च धृतराष्ट्रस्य द्रोणस्य च महात्मनः ।	SV-01-08-140-002a
अन्येषां चैव वृद्धानां विदुरस्य कृपस्य च ॥	SV-01-08-140-002c
स्तुवन्सर्वान्कुरून्वृद्धानभिवाद्य धृतव्रताः ।	SV-01-08-140-003a
समालिङ्ग्य समानान्वै बालैश्चाप्यभिवादिताः ॥	SV-01-08-140-003c
सर्वानन्यांस्तथाऽऽपृच्छ्य यथार्हममितौजसः ।	SV-01-08-140-004a
प्रकृतीरपि सर्वाश्च प्रययुर्वारणावतम् ॥	SV-01-08-140-004c
विदुरश्च महाप्राज्ञस्तथाऽन्ये कुरुपुङ्गवाः ।	SV-01-08-140-005a
पौराश्च पुरुषव्याघ्रानन्वयुश्शोककर्शिताः ।	SV-01-08-140-005c
ततः केचिच्चावदन्स्म ब्राह्मणा निर्भयास्तदा ॥	SV-01-08-140-005e
पौराः-	SV-01-08-140-006
धृतराष्ट्रो महीपालो न च धर्मं प्रपश्यति ।	SV-01-08-140-006a
न हि पापमपापात्मा रोचयिष्यति पाण्डवः ॥	SV-01-08-140-006c
भीमो वा बलिनां श्रेष्ठः कौन्तेयो वा धनञ्जयः ।	SV-01-08-140-007a
कुत एव महाप्राज्ञौ माद्रीपुत्रौ करिष्यतः ॥	SV-01-08-140-007c
यद्राज्यं पितृतः प्राप्तं धृतराष्ट्रः प्रबाधते ॥	SV-01-08-140-008ac
अधर्मं विपुलं क्षन्तुं भीष्मोऽयमनुवर्तते ।	SV-01-08-140-009a
विवास्यमानानस्थाने स कौन्तेयान्नरर्षभान् ॥	SV-01-08-140-009c
पितेव हि समोऽस्माकमभूच्छान्तनवः पुरा ।	SV-01-08-140-010a
विचित्रवीर्यो राजर्षिः पाण्डुश्च कुरुनन्दनः ॥	SV-01-08-140-010c
स तस्मिन्पुरुषव्याघ्रे दिष्टभावं गते सति ।	SV-01-08-140-011a
राजपुत्रानिमान्बालान्धृतराष्ट्रो न मृष्यति ॥	SV-01-08-140-011c
ते वयं सर्वमेवेदं त्यक्त्वा ह्याशु पुरोत्तमम् ।	SV-01-08-140-012a
दारानादाय गच्छामो यत्र याति युधिष्ठिरः ॥	SV-01-08-140-012c
वैशम्पायनः- 	SV-01-08-140-013
तांस्तथा वादिनः पौरान्दुःखितान्दुःखकर्शितान् ।	SV-01-08-140-013a
उवाच परमप्रीतो धर्मराजो युधिष्ठिरः ॥	SV-01-08-140-013c
युधिष्ठिरः-	SV-01-08-140-014
पिता मान्यो गुरुश्श्रेष्ठो यदाह पृथिवीपतिः ।	SV-01-08-140-014a
अशङ्कमानैस्तत्कार्यमस्माभिरिति नो व्रतम् ॥	SV-01-08-140-014c
भवन्तस्सुहृदोऽस्माकमस्मान्कृत्वा प्रदक्षिणम् ।	SV-01-08-140-015a
आशीर्भिरभिनन्द्यास्मान्निवर्तध्वं यथागृहम् ॥	SV-01-08-140-015c
यदा तु कार्यमस्माकं भवद्भिरुपपत्स्यते ।	SV-01-08-140-016a
तदा करिष्यथ मम प्रियाणि च हितानि च ॥	SV-01-08-140-016c
वैशम्पायनः-	SV-01-08-140-017
ते तथेति प्रतिज्ञाय कृत्वा वै तान्प्रदक्षिणम् ।	SV-01-08-140-017a
आशीर्भिश्चाभिनन्द्यैताञ्जग्मुर्नगरमेव ह ॥	SV-01-08-140-017c
पौरेषु तु निवृत्तेषु विदुरस्सर्वधर्मवित् ।	SV-01-08-140-018a
अनुगच्छन्स कौन्तेयं बोधयंश्चेदमब्रवीत् ॥	SV-01-08-140-018c
विदुरः-	SV-01-08-140-019
प्राज्ञः कुशलवृत्तश्च सम्यग्धर्मार्थदर्शिवान् ।	SV-01-08-140-019a
विज्ञायेदं तथा कुर्यादापदं निस्तरेद्यथा ॥	SV-01-08-140-019c
अलोहं निशितं शस्त्रं शरीरपरिकृन्तनम् ।	SV-01-08-140-020a
ये वदन्ति न तान्घ्नन्ति प्रतिघातविदस्तथा ॥	SV-01-08-140-020c
कक्षघ्नं शिशिरघ्नं च महाकुक्षिबिलौकसम् ।	SV-01-08-140-021a
न सहेतेति चात्मानं यो रक्षति स जीवति ॥	SV-01-08-140-021c
नाचक्षुर्वेत्ति पन्थानं नाचक्षुर्वेत्ति वै दिशः ।	SV-01-08-140-022a
नाधृतिर्भूतिमाप्नोति बुध्यस्वैनं प्रबोधितः ॥	SV-01-08-140-022c
नानाप्तैर्दत्तमादत्ते धीरश्शस्त्रमलोहजम् ।	SV-01-08-140-023a
श्वाविट्छरणमासाद्य प्रमुच्येत हुताशनात् ॥	SV-01-08-140-023c
परं मार्गान्विजानाति नक्षत्रैर्विन्दतेऽनिशम् ।	SV-01-08-140-024a
आत्मना चात्मनः पञ्च पीडयन्न स पीड्यते ॥	SV-01-08-140-024c
वैशम्पायनः-	SV-01-08-140-025
अनुशिष्ट्वा च गत्वा च कृत्वा चैतान्प्रदक्षिणम् ।	SV-01-08-140-025a
पाण्डवानभ्यनुज्ञाय विदुरः प्रययौ गृहान् ॥	SV-01-08-140-025c
निवृत्ते विदुरे चापि भीष्मे पौरजने तथा ।	SV-01-08-140-026a
अजातशत्रुमामन्त्र्य कुन्ती वचनमब्रवीत् ॥	SV-01-08-140-026c
कुन्ती-	SV-01-08-140-027
क्षत्ता यदब्रवीद्वाक्यं जनमध्येऽब्रुवन्निव ।	SV-01-08-140-027a
त्वया च स तथेत्युक्तं जानीमो न च तद्वयम् ॥	SV-01-08-140-027c
यदि तच्छक्यमस्माभिश्श्रोतुं न च सुदोषवत् ।	SV-01-08-140-028a
श्रोतुमिच्छामि तत्सर्वं संवादं तव तस्य च ॥	SV-01-08-140-028c
युधिष्ठिरः- 	SV-01-08-140-029
विषादग्नेश्च बोद्धव्यमिति मां विदुरोऽब्रवीत् ।	SV-01-08-140-029a
पन्थाश्च विदितः कश्चित्स्याच्छुद्ध इति चाब्रवीत् ॥	SV-01-08-140-029c
जितेन्द्रियश्च वसुधां प्राप्स्यतीति च मेऽब्रवीत् ।	SV-01-08-140-030a
विज्ञातमिति तत्सर्वं प्रत्युक्तो विदुरो मया ॥	SV-01-08-140-030c
वैशम्पायनः- 	SV-01-08-140-031
अष्टमेऽहनि रोहिण्यां प्रयाताः फाल्गुनस्य ते ।	SV-01-08-140-031a
वारणावतमासाद्य ददृशुर्नागरं जनम् ॥ ॥	SV-01-08-140-031c
	
	
	
	
	
अध्यायः 141	
	
	
वैशम्पायनः 	SV-01-08-141-001
ततस्सर्वाः प्रकृतयो नगराद्वारणावतात् ।	SV-01-08-141-001a
सर्वमङ्गलसंयुक्ता यथाशास्त्रमतन्द्रिताः ॥	SV-01-08-141-001c
श्रुत्वाऽगतान् पाण्डवेयान् वारणवतगता जनाः ।	SV-01-08-141-002a
अभिजग्मुर्नरश्रेष्ठाश् श्रुत्वैव परया मुदा ॥	SV-01-08-141-002c
ते समासाद्य कौन्तेयान् वारणावतगा जनाः ।	SV-01-08-141-003a
कृत्वा जयाशिषस्सर्वे परिवव्रुर्युधिष्ठिरम् ॥	SV-01-08-141-003c
तैर्वृतः पुरुषव्याघ्रो धर्मराजो युधिष्ठिरः ।	SV-01-08-141-004a
विबभौ देवसङ्काशो वज्रपाणिरिवामरैः ॥	SV-01-08-141-004c
सत्कृताश्चैव पौरैश्च पौरान् सत्कृत्य चानघाः ।	SV-01-08-141-005a
अलङ्कृतजनाकीर्णं विविशुर्वारणावतम् ॥	SV-01-08-141-005c
ते प्रविश्य पुरीं वीरास् तूर्णं जग्मुरथो गृहान् ।	SV-01-08-141-006a
ब्राह्मणानां महीपाल रतानां स्वेषु कर्मसु ॥	SV-01-08-141-006c
नगराधिकृतानां च गृहाणि रथिनां तदा ।	SV-01-08-141-007a
उपतस्थुर्नरश्रेष्ठा वैश्यशूद्रगृहाण्यपि ॥	SV-01-08-141-007c
अर्चिताश्च नरैः पौरैः पाण्डवा भरतर्षभ ।	SV-01-08-141-008a
जग्मुरावसथं पश्चात् पुरोचनपुरस्कृताः ॥	SV-01-08-141-008c
तेभ्यो भक्ष्यान्नपानानि शयनानि शुभानि च ।	SV-01-08-141-009a
आसनानि च मुख्यानि प्रददौ स पुरोचनः ॥	SV-01-08-141-009c
तत्र ते सत्कृतास्तेन सुमहार्हपरिच्छदाः ।	SV-01-08-141-010a
उपास्यमानाः पुरुषैर् ऊषुः पुरनिवासिभिः ॥	SV-01-08-141-010c
दशरात्रोषितानां तु तत्र तेषां पुरोचनः ।	SV-01-08-141-011a
निवेशयामास गृहं शिवाख्यमशिवं तदा ॥	SV-01-08-141-011c
तत्र ते पुरुषव्याघ्रा ददृशुस्सपरिच्छदाः ।	SV-01-08-141-012a
पुरोचनस्य वचनात् कैलासमिव गुह्यकाः ॥	SV-01-08-141-012c
तत्त्वगारमभिप्रेक्ष्य सर्वकर्मोपशोभितम् ।	SV-01-08-141-013a
उवाचाग्नेयमित्येवं भीमसेनं युधिष्ठिरः ॥	SV-01-08-141-013c
जिघ्रन् सम्यग्वसागन्धं सर्पिर्जतुविमिश्रितम् ।	SV-01-08-141-014a
	SV-01-08-141-014
कृतं हि व्यक्तमाग्नेयम् इदं वेश्म परन्तप ॥	SV-01-08-141-014c
मृदेषा व्यक्तमाग्नेयैर् द्रव्यैर्मिश्रस्य वेश्मनः |	SV-01-08-141-015a
शणसर्जरसोपेता ह्यालिप्ता गृहभित्तिषु ||	SV-01-08-141-015c
मुञ्जबल्वजवंशादि नूनं सर्वं घृतोक्षितम् |	SV-01-08-141-016a
शणबल्वजकार्पासवंशदारुकटान्यपि ||	SV-01-08-141-016c
आग्नेयान्यत्र क्षिप्तानि परितो वेश्मनस्तथा |	SV-01-08-141-017a
शिल्पिभिस्सुभृतैराप्तैर् विनीतैर्वेश्म निर्मितम् ||	SV-01-08-141-017c
विश्वस्तानिह नः पापो दग्धुकामः पुरोचनः |	SV-01-08-141-018a
इमां तु वै महाबुद्धिर् विदुरो दृष्टवान् किल ॥	SV-01-08-141-018c
इमामेवापदं पार्थ तदाऽहं प्रतिबोधितः ।	SV-01-08-141-019a
ते वयं बोधितास्तेन बुद्धिमन्तोऽशिवं गृहम् ॥	SV-01-08-141-019c
अनार्यैस्सुकृतं गूढैर् दुर्योधनवशानुगैः ॥	SV-01-08-141-019e
भीमसेनः	SV-01-08-141-020
यदिदं गृहमाग्नेयं विहितं मन्यते भवान् ।	SV-01-08-141-020a
तत्रैव साधु गच्छामो यत्र पूर्वोषिता वयम् ॥	SV-01-08-141-020c
इह यत्तैर्निराकारैर् वस्तव्यमिति रोचते |	SV-01-08-141-021a
तुष्टैरिव विचिन्वद्भिर् गतिमन्यां ब्रवीमि वः ||	SV-01-08-141-021c
आकारं यदि जानीयाद् अस्माकं हि पुरोचनः ।	SV-01-08-141-022a
क्षिप्रकारी ततो भूत्वा प्रसह्यापि दहेत्ततः ॥	SV-01-08-141-022c
नायं बिभेत्युपक्रोशाद् अधर्माच्च पुरोचनः।	SV-01-08-141-023a
तथा च वर्तते मन्दः सुयोधनमते स्थितः ॥	SV-01-08-141-023c
अपि चास्मासु दग्धेषु भीष्मः कुरुपितामहः ।	SV-01-08-141-024a
न कुप्येत किमर्थं वा कौरवान् कोपयेन्न सः  ॥	SV-01-08-141-024c
तथा हि सह दग्धेषु विदुरस्स पितामहः ।	SV-01-08-141-025a
कर्मो नेहेति कुप्येत तथाऽन्ये कुरुपुङ्गवाः ॥	SV-01-08-141-025c
उपपन्नं तु दग्धेषु कुलवंशोऽनुकीर्तितः ।	SV-01-08-141-026a
कुप्येरन् यदि धर्मज्ञास् तथा ये कुरुपुङ्गवाः ॥	SV-01-08-141-026c
वयं तु यदि दाहाद्वै बिभ्यतः प्रद्रवेमहि ।	SV-01-08-141-027a
स्पर्शैर्नो गातयेत् सर्वान् राज्यलुब्धस्सुयोधनः ॥	SV-01-08-141-027c
अपदस्थान् पदे तिष्ठन् अक्षान् पक्षसंस्थितः ।	SV-01-08-141-028a
हीनकोशान् महाकोशः प्रयोगैर्घातयेद्ध्रुवम् ॥	SV-01-08-141-028c
तदस्माभिरिमं पापं तं च पापं सुयोधनम् ।	SV-01-08-141-029a
वञ्चयद्भिर्निवस्तव्यं छन्नं वीर क्चचित्क्वचित् ॥	SV-01-08-141-029c
ते वयं मृगयाशीलाश् चराम वसुधामिमाम् ।	SV-01-08-141-030a
तथा नो विदिता मार्गा भविष्यन्ति पलायताम् ॥	SV-01-08-141-030c
भौमं च बिलमद्यैव कारयामस्सुसंवृतम् ।	SV-01-08-141-031a
गृहोच्छ्वासं ततस्तत्र हुताशस्सम्प्रधक्ष्यति ॥	SV-01-08-141-031c
द्रवतोऽत्र यथा चास्मान् न बुध्येत पुरोचनः ।	SV-01-08-141-032a
पौरो वाऽपि जनः कश्चित् तथा कार्यमतन्द्रितैः ॥	SV-01-08-141-032c
	
	
	
	
	
	
अध्यायः 142	
	
	
वैशम्पायनः	SV-01-08-142-001
विदुरस्य सुहृत् कश्चित् खनकः कुशलः क्वचित् ।	SV-01-08-142-001a
विविक्ते पाण्डवान् राजन् इदं वचनमब्रवीत् ॥	SV-01-08-142-001c
प्रहितो विदुरेणास्मि खनकः कुशलो भृशम् ।	SV-01-08-142-002a
पाण्डवानां प्रियं कार्यम् इति किं करवाणि वः ॥	SV-01-08-142-002c
प्रच्छन्नं विदुरेणोक्तं पाण्डव म्लेच्छभाषया ।	SV-01-08-142-003a
त्वया च तत्तथेत्युक्तम् एतद्विश्वासकारणम् | 	SV-01-08-142-003c
वैशम्पायनः	SV-01-08-142-003
उवाच तं सत्यधृतिः कुन्तीपुत्रो युधिष्ठिरः ||	SV-01-08-142-003e
युधिष्ठिरः	SV-01-08-142-004
अभिजानामि सौम्य त्वां सुहृदं विदुरस्य वै |	SV-01-08-142-004a
प्रथमाप्तं प्रियं भक्तं सदा प्रियहितैषिणम् ||	SV-01-08-142-004c
न विद्यते कवेः किञ्चिद् अविज्ञातं प्रयोजनम् |	SV-01-08-142-005a
यथा नस्स तथाऽसि त्वं निर्विशेषा वयं त्वयि ||	SV-01-08-142-005c
भवतश्च यथा तस्य पालयास्मान् यथा कविः ॥	SV-01-08-142-006ac
इदं शरणमाग्नेयं मदर्थमिति मे मतिः ।	SV-01-08-142-007a
पुरोचनेन विहितं धार्तराष्ट्रस्य शासनात् ॥	SV-01-08-142-007c
स पापः कोशवांश्चैव ससहायश्च दुर्मतिः ।	SV-01-08-142-008a
अस्मानपि च दुष्टात्मा नित्यकालं प्रबाधते ॥	SV-01-08-142-008c
स भवान् मोचयत्वस्मान् उत्पन्नादौ हुताशनात् ।	SV-01-08-142-009a
अस्मास्विह च दग्धेषु सकामः स्यात्सुयोधनः ॥	SV-01-08-142-009c
समृद्धमायुधागारम् इदं तस्य दुरात्मनः ।	SV-01-08-142-010a
वप्रान्तं निष्प्रतीकारमाश्रित्येदं कृतं महत् ॥	SV-01-08-142-010c
इदं तदशुभं नूनं तस्य कर्म चिकीर्षितम् ।	SV-01-08-142-011a
प्रागेव विदुरो वेद तेनास्मानन्वबोधयत् ॥	SV-01-08-142-011c
सेयमापदनुप्राप्ता क्षत्ता यां दृष्टवान् पुरा ।	SV-01-08-142-012a
पुरोचनस्याविदितम् अस्मांस्त्वं विप्रमोचय ॥	SV-01-08-142-012c
वैशम्पायन 	SV-01-08-142-013
स तथेति प्रतिश्रुत्य खनको यत्नमास्थितः ।	SV-01-08-142-013a
परिखामुत्किरन्नाम चकार सुमहाबिलम् ॥	SV-01-08-142-013c
समीपे वेश्मनस्तस्य चक्रे नातिमहन्मुखम् ।	SV-01-08-142-014a
कपाटयुक्तमज्ञातं समं भूम्याश्च भारत |	SV-01-08-142-014c
पुरोचनभयाच्चैव व्यदधात् संवृतं मुखम् ||	SV-01-08-142-014e
स तस्मिन् हि गृहद्वारि वसत्यशुभधीस्सदा ।	SV-01-08-142-015a
ततस्ते सायुधास्सर्वे वसन्ति स्म क्षपां नृप ॥	SV-01-08-142-015c
दिवा चरन्ति मृगयां पाण्डवेया वनाद्वनम् ।	SV-01-08-142-016a
विश्वस्तवदविश्वस्ता वञ्चयन्तः पुरोचनम् ॥	SV-01-08-142-016c
अतुष्टास्तुष्टवद्राजन् ऊषुः परमदुःखिताः ॥	SV-01-08-142-017ac
न चैनानन्वबुध्यन्त नरा नगरवासिनः ।	SV-01-08-142-018a
अन्यत्र विदुरामात्यात् तस्मात् खनकसत्तमात् ॥	SV-01-08-142-018c
	
	
	
	
	
अध्यायः 143	
	
	
वैशम्पायनः	SV-01-08-143-001
तांस्तु दृष्ट्वा सुमनसः परिसंवत्सरोषितान् ।	SV-01-08-143-001a
विश्वस्तानिति सम्प्रेक्ष्य हर्षं चक्रे पुरोचनः ॥	SV-01-08-143-001c
पुरोचने तथा हृष्टे कौन्तेयोऽथ युधिष्ठिरः ।	SV-01-08-143-002a
भीमसेनार्जुनौ तौ च यमौ प्रोवाच धर्मवित् ॥	SV-01-08-143-002c
युधिष्ठिरः 	SV-01-08-143-003
अस्मानयं सुविश्वस्तान् वेत्ति पापः पुरोचनः ।	SV-01-08-143-003a
वञ्चकोऽयं नृशंसात्मा कालं मन्ये पलायने ॥	SV-01-08-143-003c
जातुधागारमादीप्य दग्ध्वा चैव पुरोचनम् ।	SV-01-08-143-004a
षट् प्राणिनो निधायेह द्रवामोऽनुपलक्षिताः ॥	SV-01-08-143-004c
वैशम्पायन 	SV-01-08-143-005
अथ दानापदेशेन कुन्ती ब्राह्मणभोजनम् ।	SV-01-08-143-005a
चक्रे निशि महाराज आजग्मुस्तत्र योषितः ॥	SV-01-08-143-005c
ता विहृत्य यथाकामं भुक्त्वा पीत्वा च भारत ।	SV-01-08-143-006a
जग्मुर्निशि गृहानेव समनुज्ञाप्य माधवीम् ॥	SV-01-08-143-006c
पुरोचनप्रणिहिता पृथां स्म खलु सेवते ।	SV-01-08-143-007a
निषादी दुष्टहृदया नित्यमन्तरचारिणी ॥	SV-01-08-143-007c
निषादी पञ्चपुत्रा तु तस्मिन् भोज्ये यदृच्छया ।	SV-01-08-143-008a
पुराभ्यासकृतस्नेहा सखी कुन्त्यास्सुतैस्सह ॥	SV-01-08-143-008c
आनीय मधुमूलानि फलानि विविधानि च ।	SV-01-08-143-009a
अन्नार्थिनी समभ्यागात् सपुत्रा कालचोदिता ।	SV-01-08-143-009c
सपापा पञ्चपुत्रा च सा पृथायास्सखी मता ॥	SV-01-08-143-009e
सा पीत्वा मदिरां तत्र सपुत्रा मदविह्वला ।	SV-01-08-143-010ac
सा हि सर्वैस्सुतै राजंस् तस्मिन्नेव निवेशने |	SV-01-08-143-011a
सुष्वाप विगतज्ञाना मृतकल्पा नराधिप ||	SV-01-08-143-011c
अथ प्रवाते तुमुले निशि सुप्ते जने विभो |	SV-01-08-143-012a
तदुपादीपयद्भीमश् शेते यत्र पुरोचनः ||	SV-01-08-143-012c
पूर्वमेव बिलं शोध्य भीमसेनो महामतिः |	SV-01-08-143-013a
पाण्डवैस्सहितः कुन्तीं प्रावेशयत तद्बिलम् |	SV-01-08-143-013c
दत्त्वाऽग्निं सहसा भीमो निर्जगाम बिलेन सः ॥	SV-01-08-143-013e
ततः प्रवाते सुमहाञ् छब्दश्चैव विभावसोः |	SV-01-08-143-014a
प्रादुरासीत्ततस्सर्वे बुबुधे स जनव्रजः ||	SV-01-08-143-014c
दुर्योधनप्रयुक्तेन पापेनाकृतबुद्धिना ।	SV-01-08-143-015a
गृहमात्मविनाशाय कारितं दाहितं च तत् ॥	SV-01-08-143-015c
अहो धिग्धृतराष्ट्रस्य बुद्धिर्नातिसमञ्जसी ।	SV-01-08-143-016a
यश्शुचीन् पाण्डवान् बालान् दाहयामास निर्घृणः ॥	SV-01-08-143-016c
दिष्ट्या त्विदानीं पापात्मा दग्ध्वा दग्धः पुरोचनः ।	SV-01-08-143-017a
अनागसस्सुविश्वस्तान् यो ददाह नरोत्तमान् ॥	SV-01-08-143-017c
वैशम्पायनः	SV-01-08-143-018
एवं ते विलपन्ति स्म वारणावतगा जनाः ।	SV-01-08-143-018a
परिवार्य गृहं सर्वे रात्रौ तस्थुस्समन्ततः ॥	SV-01-08-143-018c
पाण्डवाश्चापि ते सर्वे सह मात्रा परन्तपाः ।	SV-01-08-143-019a
बिलेन तेन महता जग्मुर्वनमलक्षिताः ॥	SV-01-08-143-019c
ते तु निद्रोपरोधेन साध्वसेन च पाण्डवाः ।	SV-01-08-143-020a
न शेकुस्त्वरिता गन्तुं सह कुन्त्या नराधिप ॥	SV-01-08-143-020c
भीमसेनस्तु राजेन्द्र भीमवेगपराक्रमः ।	SV-01-08-143-021a
जगाम सर्वानादाय भ्रातॄन् मातरमेव च ॥	SV-01-08-143-021c
स्कन्धमारोप्य जननीं यमावङ्केन वीर्यवान् ।	SV-01-08-143-022a
पार्थौ गृहीत्वा पाणिभ्यां भ्रातरौ सुमहाबलौ ॥	SV-01-08-143-022c
तरसा पादपान् भञ्जन् महीं पद्भ्यां विदारयन् ।	SV-01-08-143-023a
स जगामाशु तेजस्वी वातरंहा वृकोदरः ॥ 	SV-01-08-143-023c
	
	
	
	
अध्यायः 144	
	
	
	
वैशम्पायनः 	SV-01-08-144-001
अथ रात्र्यां व्यतीतायां सशोको नागरो जनः ।	SV-01-08-144-001a
तत्राजगाम त्वरितो दिदृक्षुः पाण्डुनन्दनान् ॥	SV-01-08-144-001c
निर्वापयन्तो ज्वलनं ते जना ददृशुस्तदा ।	SV-01-08-144-002a
जातुषं तद्गृहं दग्धम् अमात्यं च पुरोचनम् ॥	SV-01-08-144-002c
नूनं दुर्योधनेनेदं विहितं पापकर्मणा ।	SV-01-08-144-003a
पाण्डवानां विनाशाय इत्येवं ते चुक्रुशुर्जनाः ॥	SV-01-08-144-003c
विदितं धृतराष्ट्रस्य धार्तराष्ट्रो न संशयः ।	SV-01-08-144-004a
दग्धवान् पाण्डवान् बालान् न ह्येतत् प्रतिषिद्धवान् ॥	SV-01-08-144-004c
नूनं शान्तनवो भीष्मो न धर्ममनुवर्तते ।	SV-01-08-144-005a
द्रोणश्च विदुरश्चैव कृपश्चान्ये च कौरवाः ॥	SV-01-08-144-005c
ते वयं धृतराष्ट्राय प्रेषयामो दुरात्मने ।	SV-01-08-144-006a
संवृत्तस्ते परः कामः पाण्डवान् दग्धवानसि ॥	SV-01-08-144-006c
ततो व्यपोहमानास्ते पाण्डवार्थे हुताशनम् ।	SV-01-08-144-007a
निषादीं ददृशुर्दग्धां पञ्चपुत्रामनागसीम् ॥	SV-01-08-144-007c
खनकेन तु तेनैव वेश्म शोधयता बिलम् ।	SV-01-08-144-008a
पांसुभिः प्रत्यपिहितं पुरुषैस्तैर्न लक्षितम् ॥	SV-01-08-144-008c
ततस्ते प्रेषयामासुर् धृतराष्ट्रस्य नागराः ।	SV-01-08-144-009a
पाण्डवानग्निना दग्धान् अमात्यं च पुरोचनम् ॥	SV-01-08-144-009c
श्रुत्वा तु धृतराष्ट्रस्तद् राजा सुमहदप्रियम् ।	SV-01-08-144-010a
विनाशं पाण्डवेयानां विललाप सुदुःखितः ॥	SV-01-08-144-010c
धृतराष्ट्रः 	SV-01-08-144-011
अद्य पाण्डुर्मृतो राजा भ्राता मम सुदुर्लभः ।	SV-01-08-144-011a
तेषु वीरेषु दग्धेषु मात्रा सह विशेषतः ॥	SV-01-08-144-011c
गच्छन्तु पुरुषाः शीघ्रं नगरं वारणावतम् ।	SV-01-08-144-012a
संस्कारयन्तु तान् वीरान् कुन्तीं राजसुतां तु ताम् ॥	SV-01-08-144-012c
ये च तत्र मृतास्तेषां सुहृदोऽर्चन्तु तानपि ।	SV-01-08-144-013a
कारयन्तु च कुल्यानि शुभ्राणि च बृहन्ति च ॥	SV-01-08-144-013c
मम दग्धा महात्मानः कुलवंशविवर्धनाः ॥	SV-01-08-144-013e
एवं गते मया शक्यं यद्यत् कारयितुं वरम् ।	SV-01-08-144-014a
पाण्डवानां च कुन्त्याश्च तत्सर्वं क्रियतां धनैः ॥	SV-01-08-144-014c
वैशम्पायनः 	SV-01-08-144-015
समेतास्तु ततस्सर्वे भीष्मेण सह कौरवाः ।	SV-01-08-144-015a
धृतराष्ट्रस्सपुत्रश्च गङ्गामभिमुखा ययुः ॥	SV-01-08-144-015c
एकवस्त्रा निरानन्दा निराभरणवेष्टनाः ।	SV-01-08-144-016a
उदकं कर्तुकामा वै पाण्डवानां महात्मनाम् ॥	SV-01-08-144-016c
एवं गत्वा ततश्चक्रे ज्ञातिभिः परिवारितः ।	SV-01-08-144-017a
उदकं पाण्डुपुत्रेभ्यो धृतराष्ट्रोऽम्बिकासुतः ॥	SV-01-08-144-017c
चुक्रुशुः कुरवस्सर्वे भृशं शोकसमन्विताः ।	SV-01-08-144-018a
विदुरस्त्वल्पशश्शोकं चक्रे वेद हि तत्परम् ||	SV-01-08-144-018c
ततः प्रव्यथितो भीष्मः पाण्डुराजसुतान् मृतान् ।	SV-01-08-144-019a
सह मात्रेति तच्छ्रुत्वा विललाप रुरोद च ॥	SV-01-08-144-019c
भीष्मः	SV-01-08-144-020
हा युधिष्ठिर हा भीम हा धनञ्जय हा यमौ |	SV-01-08-144-020a
हा पृथे सह पुत्रैस्त्वम् एकरात्रेण हन्यसे ||	SV-01-08-144-020c
मात्रा सह कुमारास्ते सर्वे तत्रैव संस्थिताः ।	SV-01-08-144-021a
न हि तौ नोत्सहेयातां भीमसेनधनञ्जयौ ॥	SV-01-08-144-021c
तरसा वेगितात्मानौ निर्भेत्तुमपि मन्दिरम् ।	SV-01-08-144-022a
परासुत्वं न पश्यामि पृथायास्सह पाण्डवैः ॥	SV-01-08-144-022c
सर्वथा विकृतं नीतं यदि ते निधनं गताः ।	SV-01-08-144-023a
धर्मराजस्स निर्दिष्टो ननु विप्रैर्युधिष्ठिरः ॥	SV-01-08-144-023c
पृथिव्यां च रथिश्रेष्ठो भविता स धनञ्जयः ।	SV-01-08-144-024a
सत्यव्रतो धर्मदत्तस् सत्यवाक्छुभलक्षणः ॥	SV-01-08-144-024c
कथं कालवशं प्राप्तः पाण्डवेयो युधिष्ठिरः ।	SV-01-08-144-025a
आत्मानमुपमां कृत्वा परेषां वर्तते तु यः ॥	SV-01-08-144-025c
सह मात्रा तु कौरव्यः कथं कालवशं गतः ।|	SV-01-08-144-026ac
पालितश्च चिरं कालं फलकाले यथा द्रुमः |	SV-01-08-144-027a
भग्नस्स्याद्वायुवेगेन तथा राजा युधिष्ठिरः ||	SV-01-08-144-027c
यौवराज्येऽभिषिक्तेन पितुर्येनाहृतं यशः |	SV-01-08-144-028a
आत्मनश्च पितुश्चैव सत्यधर्मस्य वृत्तिभिः ||	SV-01-08-144-028c
स ब्रह्मण्यः परप्रेक्षी हृदि शोकं निधाय मे |	SV-01-08-144-029a
कालेन स हि सम्भग्नो धिक् कृतान्तमनर्थकम् ||	SV-01-08-144-029c
यच्च सा वनवासेन क्लेशिता दुःखभागिनी |	SV-01-08-144-030a
पुत्रगृध्नुतया कुन्ती न भर्तारं मृता त्वनु ||	SV-01-08-144-030c
अल्पकालं कुले जाता भर्तुः प्रीतिमवाप या |	SV-01-08-144-031a
दग्धाऽद्य सह पुत्रैस्सा असम्पूर्णमनोरथा ||	SV-01-08-144-031c
एतच्च चिन्तयानस्य व्यथितं बहुधा मनः ।	SV-01-08-144-032a
अवधूय च मे देहं हृदयेऽग्निरुदीर्यते ॥	SV-01-08-144-032c
पीनस्कन्धश्चारुबाहुर् मेरुकुञ्जसमो युवा ।	SV-01-08-144-033a
मृतो भीम इति श्रुत्वा मनो न श्रद्दधाति मे ॥	SV-01-08-144-033c
अनिन्द्यानि च यो गच्छन् क्षिप्रहस्तो दृढायुधः |	SV-01-08-144-034a
प्रपत्तिमांल्लब्धलक्षो रथयानविशारदः ||	SV-01-08-144-034c
दूरपाती त्वसम्भ्रान्तो महावीर्यो महास्त्रवित् ।	SV-01-08-144-035a
अदीनात्मा नरव्याघ्रश् श्रेष्ठस्सर्वधनुष्मताम् ॥	SV-01-08-144-035c
येन प्राच्यास्ससौवीरा दाक्षिणात्याश्च निर्जिताः ।	SV-01-08-144-036a
ख्यापितं येन शूरेण त्रिषु लोकेषु पौरुषम् ॥	SV-01-08-144-036c
यस्मिञ्जाते विशोकाऽभूत् कुन्ती पाण्डुश्च वीर्यवान् ।	SV-01-08-144-037a
पुरन्दरसमो जिष्णुः कथं कालवशं गतः ॥	SV-01-08-144-037c
कथं तावृषभस्कन्धौ सिंहविक्रान्तगामिनौ ।	SV-01-08-144-038a
मर्त्यधर्ममनुप्राप्तौ यमावरिनिबर्हणौ ॥	SV-01-08-144-038c
वैशम्पायनः 	SV-01-08-144-039
तस्य विक्रन्दितं श्रुत्वा उदकं च प्रसिञ्चतः ।	SV-01-08-144-039a
देशं कालं समाज्ञाय विदुरः प्रत्यभाषत ॥	SV-01-08-144-039c
मा शोचीस्त्वं नरव्याघ्र जहि शोकं महाव्रत |	SV-01-08-144-040a
न तेषां विद्यते पापं प्राप्तकालं कृतं मया ॥	SV-01-08-144-040c
एतच्च तेभ्य उदकं विप्रसिञ्च न भारत ।	SV-01-08-144-041a
सोऽब्रवीत् किञ्चिदुत्सार्य कौरवाणामशृण्वताम् ||	SV-01-08-144-041c
क्षत्तारमुपसङ्गृह्य बाष्पोत्पीडकलस्वरः ||	SV-01-08-144-041e
भीष्मः 	SV-01-08-144-042
कथं ते तात जीवन्ति पाण्डोः पुत्रा महारथाः ।	SV-01-08-144-042a
कथमस्मत्कृते पक्षः पाण्डोर्न हि निपातितः ॥	SV-01-08-144-042c
कथं मत्प्रमुखास्सर्वे प्रमुक्ता महतो भयात् ।	SV-01-08-144-043a
जननी गरुडेनेव कुमारास्ते समुद्धृताः ॥	SV-01-08-144-043c
वैशम्पायनः	SV-01-08-144-044
एवमुक्तस्तु कौरव्य कौरवाणामशृण्वताम् ।	SV-01-08-144-044a
आचचक्षे स धर्मात्मा भीष्मायाद्भुतकर्मणे ॥	SV-01-08-144-044c
विदुरः	SV-01-08-144-045
धृतराष्ट्रस्य शकुने राज्ञो दुर्योधनस्य च ।	SV-01-08-144-045a
विनाशे पाण्डुपुत्राणां कृतो मतिविनिश्चयः ॥	SV-01-08-144-045c
तत्राहमपि च ज्ञात्वा तस्य पापस्य निश्चयम् ।	SV-01-08-144-046a
तं जिघांसुरहं चापि तेषामनुमते स्थितः ॥	SV-01-08-144-046c
ततो जतुगृहं गत्वा दहनेऽस्मिन् नियोजिते ।	SV-01-08-144-047a
पृथायाश्च सपुत्राया धार्तराष्ट्रस्य शासनात् ॥	SV-01-08-144-047c
ततः खनकमाहूय सुरङ्गां वै बिले तदा ।	SV-01-08-144-048a
सगुहां कारयित्वा ते कुन्त्या पाण्डुसुतास्तदा ॥	SV-01-08-144-048c
निष्क्रामिता मया पूर्वं मा स्म शोके मनः कृथाः ||	SV-01-08-144-049ac
ततस्तु नावमारोप्य सहपुत्रां पृथामहम् |	SV-01-08-144-050a
दत्त्वाऽभयं सपुत्रायै कुन्त्यै गृहमदाहयम् ||	SV-01-08-144-050c
तस्मात्ते मा स्म भूद्दुःखं मुक्ताः पापात्तु पाण्डवाः |	SV-01-08-144-051a
निर्गताः पाण्डवा राजन्मात्रा सह परन्तपाः ||	SV-01-08-144-051c
अग्निहादान्महाघोरान्मया तस्मादुपायतः |	SV-01-08-144-052a
मा शोकं कार्षी राजंस्त्वं जीवन्त्येव च पाण्डवाः ||	SV-01-08-144-052c
प्रच्छन्ना विचिरिष्यन्ति यावत्कालस्य पर्ययः ॥	SV-01-08-144-052e
तस्मिन् युधिष्ठिरं काले द्रक्ष्यन्ति भुवि भूमिपाः ।	SV-01-08-144-053a
विमलं कृष्णपक्षान्ते जगच्चन्द्रमिवोदितम् ॥	SV-01-08-144-053c
न तस्य नाशं पश्यामि यस्य भ्राता धनञ्जयः ।	SV-01-08-144-054a
भीमसेनश्च दुर्धर्षौ माद्रीपुत्रौ च भारत ॥	SV-01-08-144-054c
	
	
	
	
अध्यायः 145	
	
	
वैशम्पायनः	SV-01-08-145-001
पाण्डवाश्चापि निर्गम्य नगराद्वारणावतात् |	SV-01-08-145-001a
जवेन प्रययुर्वीरा दक्षिणां दिशमाश्रिताः ||	SV-01-08-145-001c
एतस्मिन्नेव काले तु यथासम्प्रत्ययं कविः ।	SV-01-08-145-002a
विदुरः प्रेषयामास तद्वनं पुरुषं शुचिम् ॥	SV-01-08-145-002c
स गत्वा तु वनोद्देशे वने प्रैक्षत पाण्डवान् ।	SV-01-08-145-003a
सह मात्रा नरव्याघ्रान् अनयज्जाह्नवीं ततः ॥	SV-01-08-145-003c
विदितं तन्महाबुद्धेर् विदुरस्य महात्मनः ।	SV-01-08-145-004a
तत्रस्थस्यापि चारेण पापानां वै चिकीर्षितम् ॥	SV-01-08-145-004c
ततो धर्मविदाऽनेन प्रहितः पुरुषश्शिवः ||	SV-01-08-145-004e
सर्वगां जवनां नावं युक्तारित्रां पताकिनीम् ।	SV-01-08-145-005a
शिवे भागीरथीतीरे विश्वास्यैर्मनुजैर्वृताम् ||	SV-01-08-145-005c
पाण्डवान् दर्शयामास चवनं चेदमब्रवीत् ॥	SV-01-08-145-006ac
पुरुषः	SV-01-08-145-007
क्षत्रघ्नं शिशिरघ्नं च महाकुक्षीबिलौकसम् ।	SV-01-08-145-007a
बोद्धव्यमिति यत्प्राह विदुरस्तदिदं तदा ॥	SV-01-08-145-007c
तेन मां प्रेषितं विद्धि विश्वस्तं वै महात्मना ।	SV-01-08-145-008a
अब्रवीच्च महाबाहुर् विदुरस्सर्वधर्मवित् ||	SV-01-08-145-008c
अधिक्षिपन् धार्तराष्ट्रं सभ्रातृकमुदारधीः |	SV-01-08-145-009a
कर्णं च दुर्मतिं क्रूरं शकुनिं चापि सौबलम् ||	SV-01-08-145-009c
दुर्योधनः कुलस्यास्य कीर्तिधर्मविनाशनः |	SV-01-08-145-010a
गान्धारराजसहितः पितरं पातयिष्यति ||	SV-01-08-145-010c
राजा चाप्यपरीजानन् सनेहबद्धो दुरात्मसु |	SV-01-08-145-011a
धृतराष्ट्रः परीतात्मा धर्मं त्यजति शाश्वतम् ||	SV-01-08-145-011c
वैशम्पायनः	SV-01-08-145-012
पाण्डवाश्च तथा गत्वा गङ्गायास्तीरमुत्तमम् |	SV-01-08-145-012a
निषादाधिपतिं वीरं दाशं परमधार्मिकम् ॥	SV-01-08-145-012c
दीपिकाभिः कृतालोकं मार्गमाणं च पाण्डवान् ।	SV-01-08-145-013a
ददृशुः पाण्डवेयास्ते नाविकं त्वरयाऽन्वितम् ॥	SV-01-08-145-013c
निषादस्तत्र कौन्तेयान् अभिज्ञानं न्यवेदयत् ।	SV-01-08-145-014a
विदुरस्य महाबुद्धेर् म्लेच्छभाषादि यत्तदा ॥	SV-01-08-145-014c
नाविकः	SV-01-08-145-015
विदुरेणास्मि सन्दिष्टो दत्त्वाऽऽशु तद्धनं महत् ।	SV-01-08-145-015a
गङ्गातीरे निविष्टस्त्वं पाण्डवांस्तारयेस्त्विति ॥	SV-01-08-145-015c
सोऽहं चतुर्दशीमद्य गङ्गाया अविदूरतः ।	SV-01-08-145-016a
चारैरन्वेषयाम्यस्मिन् वने मृगगणान्विते ॥	SV-01-08-145-016c
प्रभाववन्तो भद्रं वो नावमारुह्य गम्यताम् || 	SV-01-08-145-016e
युक्तारित्रपताकां वै निर्मितां मन्दिरोपमाम् |	SV-01-08-145-017a
इमां वारिपथे युक्तां तथैव सुखगामिनीम् ।|	SV-01-08-145-017c
मोचयिष्यामि वस्सर्वान् मृत्युपाशात् समातृकान् ॥	SV-01-08-145-018ac
ततस्तान् व्यथितान् सर्वान् सह मात्रा परन्तपान् |	SV-01-08-145-019a
नावमारोप्य गङ्गायां प्रयातां पुनरब्रवीत् ॥	SV-01-08-145-019c
विदुरो मूर्ध्न्युपाघ्राय परिष्वज्य वचो मुहुः ।	SV-01-08-145-020a
अरिष्टं गच्छताव्यग्राः पन्थानमिति चाब्रवीत् ॥	SV-01-08-145-020c
इत्युक्त्वा तान् समारोप्य तारयामास पाण्डवान्  ।	SV-01-08-145-021a
इत्युक्त्वास्सह मात्रा ते तस्मान्मुक्ता महाभयात् ॥	SV-01-08-145-021c
गङ्गामुत्तीर्य कौन्तेया वनं जग्मुर्यथागतम् ||	SV-01-08-145-021e
ततस्तां तत्र तीर्त्वा तु गङ्गां भागीरथीं नदीम् |	SV-01-08-145-022a
जवेन प्रययुर्वीरा दक्षिणां दिशमास्थिताः ||	SV-01-08-145-022c
विहाय निद्रां पन्थानं नक्षत्रैर्दक्षिणामुखाः |	SV-01-08-145-023a
गाहमाना वनं राजन् गहनं प्रतिपेदिरे ॥	SV-01-08-145-023c
ततश्श्रान्ताः पिपासार्ता निस्सृताः पाण्डुनन्दनाः ।	SV-01-08-145-024a
पुनरूचुर्महावीर्यं भीमसेनमिदं वचः ॥	SV-01-08-145-024c
इतः कष्टतरं किंनु यद्वयं गहने वने ।	SV-01-08-145-025a
दिशश्च न प्रजानीमो गन्तुं चैव न शक्नुमः ||	SV-01-08-145-025c
तं च पापं न जानीमो यदि दग्धः पुरोचनः |	SV-01-08-145-026a
कथं नु विप्रमुच्येम भयादस्मादलक्षिताः ||	SV-01-08-145-026c
शीघ्रमस्मानुपादाय तथैव व्रज भारत |	SV-01-08-145-027a
त्वं हि नो बलवानेको यथा सततगस्तथा ||	SV-01-08-145-027c
इत्युक्तो धर्मराजेन भीमसेनो महाबलः ।	SV-01-08-145-028a
आदाय कुन्तीं भ्रातॄंश्च जगामाशु महाबलः॥ 	SV-01-08-145-028c
	
	
	
	
अध्यायः 146	
	
	
वैशम्पायनः	SV-01-08-146-001
तेन विक्रमता ऊरुवेगसमीरितः ।	SV-01-08-146-001a
प्रववावनिलो राजण् शुचिशुक्रागमे यथा॥	SV-01-08-146-001c
 स मृद्नन् पुष्पितांश्चैव फलिनश्च वनस्पतीन् ।	SV-01-08-146-002a
आरुजन् दारुगुल्मांश्च पथस्तस्य समीपगान् |	SV-01-08-146-002c
तथा वृक्षान् भञ्जमानो जगामामितविक्रमः ||	SV-01-08-146-002e
तस्य वेगेन पञ्चानां मूर्च्छेव समजायत ||	SV-01-08-146-003ac
असकृच्चापि सन्तीर्य पारावारं भुजप्लवाः ।	SV-01-08-146-004a
पथा प्रच्छन्नमासेदुर् धार्तराष्ट्रभयात्तदा ॥	SV-01-08-146-004c
कृच्छ्रेण मातरं ह्येकां सुकुमारीं यशस्विनीम् ।	SV-01-08-146-005a
अवहत्तत्र पृष्ठेन रोधस्सु विषमेषु च ॥	SV-01-08-146-005c
अगमच्च वनोद्देशम् अल्पमूलफलोदकम् ।	SV-01-08-146-006a
क्रूरपक्षिमृगं घोरं सायं समुपचक्रमुः ॥	SV-01-08-146-006c
घोरा समभवत् सन्ध्या दारुणा मृगपक्षिणः ।	SV-01-08-146-007a
अप्रकाशा दिशस्सर्वाश् शनैरासस्ततस्तदा ॥	SV-01-08-146-007c
ते श्रमेण च कौरव्यास् तृष्णया च प्रपीडिताः ।	SV-01-08-146-008a
नाशक्नुवंस्ततो गन्तुं निद्रया च प्रवृद्धया ॥	SV-01-08-146-008c
शीर्णपर्णफलैर्वृक्षैर् बहुगुल्मक्षुपद्रुमैः ।	SV-01-08-146-009a
प्रभग्नायनभूयिष्ठे श्वदंष्ट्रबहुले सदा ॥	SV-01-08-146-009c
न्यविशन्त हि ते तत्र निरास्वादे महावने ||	SV-01-08-146-009e
रात्र्यामेव गतास्तत्र चतुर्विंशतियोजनम् |	SV-01-08-146-010a
अथ तृष्णापरिम्लाना कुन्ती वचनमब्रवीत् ||	SV-01-08-146-010c
कुन्ती	SV-01-08-146-011
माता सती पाण्डवानां पञ्चानां मध्यतस्स्थिता ।	SV-01-08-146-011a
तृष्णया परितप्तास्मि अनाथेव महावने ॥	SV-01-08-146-011c
वैशम्पायनः	SV-01-08-146-012
तच्छ्रुत्वा भीमसेनस्तु मातृवाक्यं प्रकम्पितः ।	SV-01-08-146-012a
कारुण्येन मनश्चक्रे गमनायाथ सत्वरः ॥	SV-01-08-146-012c
ततो भीमो वनं घोरं प्रविश्य विजनं महत् ।	SV-01-08-146-013a
न्यग्रोधं विपुलच्छायं रमणीयमुपाद्रवत् ॥	SV-01-08-146-013c
तत्र निक्षिप्य तान् सर्वान् उवाच भरतर्षभः ।	SV-01-08-146-014a
पानीयं मृगये यावत् तावद्विश्रम्यतामिह ॥	SV-01-08-146-014c
एते रुवन्ति मधुरं सारसा जलचारिणः ।	SV-01-08-146-015a
ध्रुवमत्र जलस्थानम् अहर्तीति मतिर्मम ॥	SV-01-08-146-015c
अनुज्ञातस्स गच्छेति भ्रात्रा ज्येष्ठेन भारत ।	SV-01-08-146-016a
जगाम तत्र यत्र स्म रुवन्ति जलचारिणः ॥	SV-01-08-146-016c
अपश्यत् पद्मिनीखण्डमण्डितं स सरोवरम् ||	SV-01-08-146-017ac
स तत्र पीत्वा पानीयं स्नात्वा च भरतर्षभः |	SV-01-08-146-018a
उत्तरीयेण पानीयम् आजहार परन्तपः ॥	SV-01-08-146-018c
पङ्कजानामनेकैश्च पत्रैर्बध्वा जलाशयात् ।	SV-01-08-146-019a
गव्यूतिमात्रादागत्य त्वरितो मातरं प्रति ||	SV-01-08-146-019c
स सुप्तां मातरं प्रेक्ष्य भ्रातॄंश्च वसुधातले ।	SV-01-08-146-020a
भृशं दुःखपरीत्मा विललाप वृकोदरः ॥	SV-01-08-146-020c
भीमसेनः	SV-01-08-146-021
शयनेषु परार्ध्येषु प्रसुप्ता वारणावते ।	SV-01-08-146-021a
नाधिजग्मुस्तदा निद्रां तेऽद्य सुप्ता महीतले ॥	SV-01-08-146-021c
स्वसारं वसुदेवस्य शत्रुसङ्घविमर्दिनः ।	SV-01-08-146-022a
भोजराजसुतां कुन्तीं सर्वलक्षणपूजिताम् ॥	SV-01-08-146-022c
स्नुषां विचित्रवीर्यस्य भार्यां पाण्डोर्महात्मनः ।	SV-01-08-146-023a
प्रासादशयनां नित्यं पुण्डरीकान्तरप्रभाम् ॥	SV-01-08-146-023c
सुकुमारतरां स्त्रीणां महार्हशयनोचिताम् ।	SV-01-08-146-024a
शयानामद्य पश्यामि पृथिव्यां हन्त भो विधे ॥	SV-01-08-146-024c
धर्मादिन्द्राच्च वायोश्च सुषुवे या सुतानिमान् ।	SV-01-08-146-025a
सेयं भूमौ परिश्रान्ता शेते प्राकृतवत् कथम् ॥	SV-01-08-146-025c
अयं नीलाम्बुदप्रख्यो नरेष्वप्रतिमो भुवि ।	SV-01-08-146-026a
शेते प्राकृतवद्भूमौ ततो दुःखतरं नु किम् ॥	SV-01-08-146-026c
इमौ नीलोत्पलश्यामौ नरेष्वप्रतिमौ  भुवि ।	SV-01-08-146-027a
अश्विनाविव देवानां याविमौ रूपसम्पदा ||	SV-01-08-146-027c
तौ तु प्राकृतवच्चोमौ प्रसुप्तौ धरणीतले |	SV-01-08-146-028a
ज्ञातयो यस्य नै स्युर् विषमाः कुलपांसनाः |	SV-01-08-146-028c
स जीवेत् सुखितो लोके ग्रामद्रुम इवैकजः  ||	SV-01-08-146-028e 
एको वृक्षो हि यो ग्रामे भवेत् पर्णफलान्वितः ।	SV-01-08-146-029a
चैत्यो भवति निर्ज्ञातिर् अर्चनीयस्सुपूजितः ॥	SV-01-08-146-029c
येषां च बहवश्शूरा ज्ञातयो धर्मवत्सलाः ।	SV-01-08-146-030a
ते जीवन्ति चिरं लोके भवन्ति च निरामयाः ॥	SV-01-08-146-030c
बलवन्तस्समृद्धार्था मित्रबान्धवनन्दनाः ।	SV-01-08-146-031a
जीवन्त्यन्योन्यमाश्रित्य द्रुमाः काननजा इव ॥	SV-01-08-146-031c
वयं च धृतराष्ट्रेण सपुत्रेण दुरात्मना ।	SV-01-08-146-032a
विवासिताश्च दग्धाश्च क्षत्तुर्बुद्धिपराक्रमात् ॥	SV-01-08-146-032c
तस्मान्मुक्ता वयं दाहाद् इमं वृक्षमुपाश्रिताः ।	SV-01-08-146-033a
कां दिशं प्रतिपत्स्यामः प्राप्ताः क्लेशमनुत्तमम् ॥	SV-01-08-146-033c
नातिदूरेण नगरं वनादस्माद्धि लक्षये ।	SV-01-08-146-034a
जागर्तव्ये स्वपन्तीमे हन्त जागर्म्यहं स्वयम् ॥	SV-01-08-146-034c
प्राश्यन्तीमे जलं पश्चात् प्रतिबुद्ध्वा जितक्लमाः ।	SV-01-08-146-035a
वैशम्पायनः 	SV-01-08-146-035
इति भीमो विनिश्चित्य जागर्ति स्म प्रयत्नवान् ॥ 	SV-01-08-146-035c
	
	
	
	
	
अध्यायः 147	
	
	
	
	
वैशम्पायनः 	SV-01-09-147-001
तत्र तेषु शयानेषु हिडिम्बो नाम राक्षसः ।	SV-01-09-147-001a
अविदूरे वनात्तस्मात् सालवृक्षमुपाश्रितः ॥	SV-01-09-147-001c
क्रूरो मानुषमांसादो महावीर्यो महाबलः ।	SV-01-09-147-002a
आघ्राय मानुषं गन्धं भगिनीमिदमब्रवीत् ॥	SV-01-09-147-002c
उपपन्नं चिरस्याद्य भक्ष्यो मम मनःप्रियः ।	SV-01-09-147-003a
जिघ्रतः प्रस्रुतस्नेहाज् जिह्वा पर्येति मे मुखम् ॥	SV-01-09-147-003c
अष्टौ दन्तास्सितास्तीक्ष्णाश् चिरस्य बत दुस्सहाः ।	SV-01-09-147-004a
देहेषु मज्जयिष्यामि स्निग्धेषु पिशितेषु च ॥	SV-01-09-147-004c
आक्रम्य मानुषं कण्ठम् आच्छिद्य धमनीमपि ।	SV-01-09-147-005a
उष्णं नवं प्रपास्यामि फेनिलं रुधिरं बहु ॥	SV-01-09-147-005c
गच्छ जानीहि के त्वेते शेरते वनमाश्रिताः ।	SV-01-09-147-006a
मानुषो बलवान् गन्धो घ्राणं तर्पयतीव मे ॥	SV-01-09-147-006c
हत्वैतान् मानुषानेतान् आनयाशु ममान्तिकम् ।	SV-01-09-147-007a
अस्मद्विषयसुप्तेभ्यो नैतेभ्यो भयमस्ति ते ॥	SV-01-09-147-007c
ततो मांसानि संस्कृत्य मानुषाणि यथेष्टतः ।	SV-01-09-147-008a
सहितौ भक्षयिष्यावः कुरु क्षिप्रं वचो मम |	SV-01-09-147-008c
ततस्तुष्टौ प्रनृत्यावः प्रगीतौ तलतालकौ ||	SV-01-09-147-008e
वैशम्पायनः	SV-01-09-147-009
एवमुक्ता हिडिम्बेन हिडिम्बी राक्षसी तदा ।	SV-01-09-147-009a
भ्रातुर्वचनमाज्ञाय त्वरमाणेव राक्षसी ॥	SV-01-09-147-009c
आप्लुत्याप्लुत्य च तरून् अगच्छत् पाण्डवान् प्रति ।	SV-01-09-147-010a
भ्रातुर्वचनमाज्ञाय त्वरमाणैव राक्षसी ॥	SV-01-09-147-010c
जगाम तत्र यत्र स्म शेरते पाण्डवा वने ॥	SV-01-09-147-011ac
ददर्श तत्र सा गत्वा पाण्डवान् पृथया सह ।	SV-01-09-147-012a
शयानान् भीमसेनं च जाग्रतं मापराजितम् ॥	SV-01-09-147-012c
उपास्यमानान् भीमेन रूपयौवनशालिना ।	SV-01-09-147-013a
सुकुमारांश्च पार्थान् सा व्यायामेन च कर्शितान् |	SV-01-09-147-013c
दुःखेन सम्प्रयुक्तांश्च सहज्येष्ठान् प्रमाथिना ||	SV-01-09-147-013e
रौद्री सती राजपुत्रं दर्शनीयप्रदर्शनम् |	SV-01-09-147-014a
दृष्ट्वैव भीमसेनं सा सालस्कन्धमिवोद्गतम् ||	SV-01-09-147-014c
राक्षसी कामयामास रूपेणाप्रतिमं भुवि |	SV-01-09-147-015a
अन्तर्गतेन मनसा चिन्तयामास राक्षसी ||	SV-01-09-147-015c
अयं श्यामो महाबाहुः सिंहस्कन्धो महाद्युतिः |	SV-01-09-147-016a
कम्बुग्रीवः पुष्कराक्षो भर्ता युक्तो भवेन्मम ||	SV-01-09-147-016c
नाहं भ्रातुर्वंशो जातु कुर्यां क्रूरमसाम्प्रतम् |	SV-01-09-147-017a
पतिहेतुर्हि बलवान् न तथा भ्रातृसङ्गमः ||	SV-01-09-147-017c
मुहूर्तमपि चाद्याहं प्राप्नुयां तृप्तिमुत्तमाम् |	SV-01-09-147-018a
भर्त्रा त्वहमनेनैव मोदिष्ये बहुलास्समाः ||	SV-01-09-147-018c
हिडिम्बी तु महारौद्रा तथा भरतसत्तम |	SV-01-09-147-019a
उत्सृज्य राक्षसं रूपं मानुषं रूपमास्थिता ||	SV-01-09-147-019c
सा कामरूपिणी रूपं कृत्वा मदनमोहिता |	SV-01-09-147-020a
उपतस्थे महात्मानं भीमसेनमनिन्दिता ||	SV-01-09-147-020c
इङ्गिताकारकुशला सोपासर्पच्छनैश्शनैः |	SV-01-09-147-021a
विनम्यमानेव लता दिव्याभरणभूषिता ||	SV-01-09-147-021c
शनैश्शनैस्स तां भीमः समीपमुपसर्पतीम् |	SV-01-09-147-022a
वीक्षमाणस्तथाऽपश्यत् तन्वीं पीनपयोधराम् ||	SV-01-09-147-022c
चन्द्राननां पद्मनेत्रां नीलकुञ्चितमूर्धजाम् |	SV-01-09-147-023a
कृष्णां सुपाण्डुरैर्वस्त्रैर् बिम्बोष्ठीं चारुदर्शनाम् ||	SV-01-09-147-023c
दृष्ट्वा तां रूपसम्पन्नां भीमो विस्मयमागतः ॥	SV-01-09-147-024ac
उपचारगुणैर्युक्ता ललितैर्भावसंस्थितैः ।	SV-01-09-147-025a
समीपमुपसम्प्राप्य भीमं साऽथ वरानना |	SV-01-09-147-025c
वचो वचनवेलायाम् इदं प्रोवाच पाण्डवम् ||	SV-01-09-147-025e
लज्जया नम्यमानेव सर्वाभरणभूषिता |	SV-01-09-147-026a
स्मितपूर्वमिदं वाक्यं भीमसेनमथाब्रवीत् ||	SV-01-09-147-026c
हिडिम्बी	SV-01-09-147-027
कुतस्त्वमसि सम्प्राप्तः कश्चासि पुरुषर्षभ |	SV-01-09-147-027a
क इमे शेरते चेह पुरुषा देवरूपिणः ||	SV-01-09-147-027c
केयं च बृहती श्यामा सुकुमारी तवानघ |	SV-01-09-147-028a
शेते वनमिदं प्राप्य विश्वस्ता स्वगृहे यथा ||	SV-01-09-147-028c
नेदं जानीथ गहनं वनं राक्षससेवितम् |	SV-01-09-147-029a
वसति ह्यत्र पापात्मा हिडिम्बो नाम राक्षसः ॥	SV-01-09-147-029c
तेनाहं प्रेषिता भ्रात्रा दुष्टभावेन रक्षसा ।	SV-01-09-147-030a
बिभक्षयिषता मांसं युष्माकममरोपम ॥	SV-01-09-147-030c
साऽहं त्वामिह सम्प्रेक्ष्य देवगर्भसमप्रभम् ।	SV-01-09-147-031a
नान्यं भर्तारमिच्छामि सत्यमेतद्ब्रवीमि ते ॥	SV-01-09-147-031c
एतद्विज्ञाय धर्मज्ञ युक्तं मयि समाचर ।	SV-01-09-147-032a
कामोपहतचित्तां हि भजमानां भजस्व माम् ॥	SV-01-09-147-032c
त्रास्येऽहं त्वां महाबाहो राक्षसात् पुरुषादकात् ।	SV-01-09-147-033a
वत्स्यावो गिरिशृङ्गेषु भर्ता भव ममानघ ॥	SV-01-09-147-033c
इच्छामि वीर भद्रं ते मम प्राणान् विहासिषुः ।	SV-01-09-147-034a
त्वया ह्यहं परित्यक्ता न जीवेयमरिन्दम ॥	SV-01-09-147-034c
अन्तरिक्षचरी चास्मि कामरूपधराऽपि च ।	SV-01-09-147-035a
अतुलामाप्नुहि प्रीतिं तत्र तत्र मया सह ॥	SV-01-09-147-035c
भीमसेनः	SV-01-09-147-036
एष ज्येष्ठो मम भ्राता मान्यः परमको गुरुः ।	SV-01-09-147-036a
अनिविष्टश्च तन्नाहं परिविद्यां कथञ्चन ॥	SV-01-09-147-036c
मातरं भ्रातरं ज्येष्ठं कनिष्ठानपरानिमान् ।	SV-01-09-147-037a
परित्यजेद्धि कोन्वद्य भयादपि च राक्षसि ॥	SV-01-09-147-037c
को हि सुप्तानिमान्  भ्रातॄन्दत्त्वा राक्षसभोजनम् ।	SV-01-09-147-038a
मातरं च नरो गच्छेत् कामार्त इव मद्विधः ॥	SV-01-09-147-038c
हिडिम्बी	SV-01-09-147-039
एकं त्वां मोक्षयिष्यामि सह मात्रा परन्तप ।	SV-01-09-147-039a
सोदरानुत्सृजैनांस्त्वम् आरोह जघनं मम ॥	SV-01-09-147-039c
भीमसेनः 	SV-01-09-147-040
नाहं जीवितुमाशंसे भ्रातॄनुत्सृज्य राक्षसि ।	SV-01-09-147-040a
यथाश्रद्धं व्रजैका हि विप्रियं मे प्रभाषसे ॥	SV-01-09-147-040c
राक्षसी	SV-01-09-147-041
न तेऽप्रियं चिकीर्षामि सर्वानेतान् प्रबोधय ।	SV-01-09-147-041a
मोक्षयिष्यामि वः कामं राक्षसात् पुरुषादकात् ॥	SV-01-09-147-041c
भीमसेनः	SV-01-09-147-042
सुखसुप्तानिमान् भ्रातॄन् मातरं चैव राक्षसि ।	SV-01-09-147-042a
न भयाद्बोधयिष्यामि भ्रातुस्तव दुरात्मनः ॥	SV-01-09-147-042c
न हि मे राक्षसा भीरु सोढुं शक्ताः पराक्रमम् ।	SV-01-09-147-043a
न मनुष्या न गन्धर्वा न यक्षाश्चारुलोचने ॥	SV-01-09-147-043c
गच्छ वा तिष्ठ वा भद्रे यद्वाऽपीच्छसि तत्कुरु ।	SV-01-09-147-044a
तं वा प्रेषय तन्वङ्गि राक्षसं पुरुषादकम् ॥ 	SV-01-09-147-044c
	
	
	
	
	
अध्यायः 148	
	
	
	
वैशम्पायनः  	SV-01-09-148-001
तां विदित्वा चिरगतां हिडिम्बो राक्षसेश्वरः ।	SV-01-09-148-001a
अवतीर्य द्रुमात्तस्माद् आजगामाथ पाण्डवान् ॥	SV-01-09-148-001c
लोहिताक्षो महाबाहुर् ऊर्ध्वकेशो महाबलः ।	SV-01-09-148-002a
मेघायामो महावर्ष्मा  तीक्ष्णदंष्ट्रोज्जवलाननः ॥	SV-01-09-148-002c
तलं तलेन संहत्य बाहू विक्षिप्य चासकृत् ।	SV-01-09-148-003a
उद्वृत्तनेत्रस्सङ्क्रुद्धो दन्तान् दन्तेषु निष्कषन् ॥	SV-01-09-148-003c
कोऽद्य मे भोक्तुकामस्य विघ्नं चरति दुर्मतिः ।	SV-01-09-148-004a
न बिभेति हिडिम्बी च प्रेषिता किमनागता ॥ 	SV-01-09-148-004c
तमापतन्तं दृष्ट्वैवा तथारूप भयङ्करम् ।	SV-01-09-148-005a
हिडिम्ब्युवाच वित्रस्ता भीमसेनमिदं वचः ॥SV-01-09-148-006	SV-01-09-148-005c
आपतत्येष दुष्टात्मा सङ्क्रुद्धः पुरुषादकः ।	SV-01-09-148-006a
 त्वं चापि भ्रातृभिस्सार्धं यद्ब्रवीमि तथा कुरु ॥	SV-01-09-148-006c
अहं कामगमा चैव रक्षोबलसमन्विता ।	SV-01-09-148-007a
आरुहेमां मम श्रोणिं नेष्यामि त्वां विहायसा ॥	SV-01-09-148-007c
प्रबोधयैनान् सोदर्यान् मातरं च नरर्षभ ।	SV-01-09-148-008a
सर्वानेव गमिष्यामि गृहीत्वा व्योमसक्तवत् ॥	SV-01-09-148-008c
भीमसेनः 	SV-01-09-148-009
मा भैस्त्वं विपुलश्रोणि नैव किञ्चिन्मयि स्थिते ।	SV-01-09-148-009a
अहमेनं हनिष्यामि पश्यन्त्यास्ते सुमध्यमे ॥	SV-01-09-148-009c
नायं प्रतिबलो भीरु राक्षसापसदो मम ।	SV-01-09-148-010a
सोढुं युधि परिस्पन्दम् अशक्तास्सर्वराक्षसाः ॥	SV-01-09-148-010c
पश्य बाहू सुवृत्तौ मे हस्तिहस्तोपमौ शुभौ ।	SV-01-09-148-011a
ऊरू परिघसङ्काशौ संहतं चाप्युरो मम ॥	SV-01-09-148-011c
विक्रमं मे महेन्द्रस्य यथा द्रक्ष्यसि शोभने ।	SV-01-09-148-012a
माऽवमंस्थाः पृथुश्रोणि मत्वा मामिह मानुषम् ॥	SV-01-09-148-012c
हिडिम्बी 	SV-01-09-148-013
नावमन्ये नरव्याघ्र त्वामहं देवरूपिणम् ।	SV-01-09-148-013a
दृष्टापदानास्तु मया मानुषेष्विह राक्षसाः ॥	SV-01-09-148-013c
वैशम्पायनः 	SV-01-09-148-014
तथा सञ्जल्पतस्तस्य भीमसेनस्य भारत ।	SV-01-09-148-014a
वाचश्श्रुत्वा ततः क्रुद्धो राक्षसः पुरुषादकः ॥	SV-01-09-148-014c
पुंस्कामां शङ्कमानश्च चुकोप स निशाचरः ॥	SV-01-09-148-014
सङ्क्रुद्धो राक्षसस्तस्या भगिन्याः कुरुसत्तम ।	SV-01-09-148-015a
विष्फार्य विपुले नेत्रे ततस्तामिदमब्रवीत् ॥	SV-01-09-148-015c
हिडिम्बः	SV-01-09-148-016 
कस्मान्मे भोक्तुकामस्य विघ्नं चरसि दुर्मते ।	SV-01-09-148-016a
न बिभेषि हिडिम्बे किं कामाद्वै विप्रमोहिता ॥	SV-01-09-148-016c
धिक् त्वां पुरुषकामां वै मम विप्रियकारिणीम् ।	SV-01-09-148-017a
कुलस्य राक्षसेन्द्राणां सर्वेषामयशस्करीम् ॥	SV-01-09-148-017c
यानिमानाश्रिताऽकार्षीर् विप्रियं सुमहन्मम ।	SV-01-09-148-018a
एष तानाशु वै सर्वांस्तु हनिष्यामि त्वया सह ॥SV-01-09-148-019	SV-01-09-148-018c
एवमुक्त्वा हिडिम्बीं स हिडिम्बो लोहितेक्षणः ।	SV-01-09-148-019a
वधायाभिपपातैनान् दन्तान् दन्तेषु निष्कषन् ॥	SV-01-09-148-019c
गर्जन्तमेवं विजने भीमसेनोऽभिवीक्ष्य तम् ।	SV-01-09-148-020a
रक्षन् प्रबोधं भ्रातॄणां मातुश्च परवीरहा ॥	SV-01-09-148-020c
आपतन्तं च सम्प्रेक्ष्य भीमः प्रहरतां वरः ।	SV-01-09-148-021a
भर्त्सयामास तेजस्वी तिष्ठ तिष्ठेति चाब्रवीत् ॥	SV-01-09-148-021c
	
	
	
	
अध्यायः 149	
	
	
	
	
वैशम्पायनः  	SV-01-09-149-001
भीमसेनस्तु तं दृष्ट्वा राक्षसं प्रहसन्निव ।	SV-01-09-149-001a
भगिनीं प्रति सङ्क्रुद्धम् इदं वचनमब्रवीत् ॥	SV-01-09-149-001c
किं ते प्रियं हिडिम्बैतैः सुखसुप्तैः प्रबोधितैः ।	SV-01-09-149-002a
मामासादय दुर्बुद्धे तरसा त्वं नराशन ॥	SV-01-09-149-002c
राक्षस त्वमिमां चैव न स्त्रियं हन्तुमर्हसि ।	SV-01-09-149-003a
विशेषतोऽनपकृते परेणापकृते सति ॥	SV-01-09-149-003c
न हीयं स्ववशा बाला मां तु कामयतेऽद्य वै ।	SV-01-09-149-004a
प्रेषितैषा ह्यनङ्गेन शरीरान्तरचारिणा ॥	SV-01-09-149-004c
भगिनी तव दुर्बुद्धे राक्षसानां यशोहर ।	SV-01-09-149-005a
त्वन्नियोगेन चायाता रूपं मम निरीक्ष्य च |	SV-01-09-149-005c
कामयत्येवमवशा नैषा दूषयते कुलम् ||	SV-01-09-149-005e
अनङ्गेन कृते दोषे नेमां त्वमिह राक्षस ।	SV-01-09-149-006a
मयि तिष्ठति दुष्टात्मन् भगिनीं हन्तुमर्हसि ॥	SV-01-09-149-006c
समागच्छ मया सार्धम् एकेनैको नराशन ।	SV-01-09-149-007a
अहमेव तु नेष्यामि त्वामद्य यमसादनम् ॥	SV-01-09-149-007c
अद्य ते तलनिष्पिष्टं सिंहेनेव बलीयसा ।	SV-01-09-149-008a
अद्य गात्राणि गृध्राश्च वला गोमायवस्तथा ||	SV-01-09-149-008c
कर्षन्तु भुवि संहृष्टा निहतस्य मया मृधे ॥	SV-01-09-149-009ac
क्षणेनाद्य करिष्यामि वनं निहतकण्टकम् ।	SV-01-09-149-010a
पुरस्ताद्दूषितं नित्यं त्वया भक्षयता वनम् ॥	SV-01-09-149-010c
अद्य त्वां भगिनी पापं कृष्यमाणं मया भुवि ।	SV-01-09-149-011a
द्रक्ष्यत्यद्रिप्रतीकाशं सिंहेनेव महाद्विपम् ॥	SV-01-09-149-011c
निराबाधास्त्वयि हते मया राक्षसपांसन ।	SV-01-09-149-012a
वनमेतच्चरिष्यन्ति पुरुषा वनचारिणः ॥	SV-01-09-149-012c
राक्षसः	SV-01-09-149-013
गर्जितेन भृशं किं ते कत्थनेन च मानव ।	SV-01-09-149-013a
कृत्वा तु कर्मणा सर्वं कत्थेथा मा चिरं कृथाः ॥	SV-01-09-149-013c
बलिनं मन्यसे यस्माद् आत्मानं सपराक्रमम् ।	SV-01-09-149-014a
ज्ञास्यसेऽद्य मयाऽऽगम्य बलहीनं ततो भुवि ॥	SV-01-09-149-014c
नेमांस्तावद्धनिष्यामि स्वपन्त्वेते यथासुखम् ।	SV-01-09-149-015a
एष त्वामेव दुर्बुद्धे हनिष्येऽप्रियवादिनम् ॥	SV-01-09-149-015c
पीत्वा तवासृग्गात्रेभ्यस् ततः पश्चादिमानपि ।	SV-01-09-149-016a
हनिष्यामि ततः क्षुद्राम् इमां विप्रियकारिणीम् ॥	SV-01-09-149-016c
वैशम्पायनः	SV-01-09-149-017
एवमुक्त्वा महाबाहुः संनद्धः पुरुषादकः ।	SV-01-09-149-017a
अभ्यधावत् सुसङ्क्रुद्धो भीमसेनमरिन्दमम् ॥	SV-01-09-149-017c
तस्याभिपततस्तूर्णं भीमो भीमपराक्रमः ।	SV-01-09-149-018a
वेगेन प्रसृतं बाहुं निजग्राह हसन्निव ॥	SV-01-09-149-018c
निगृह्य तं बलाद्भीमो विस्फुरन्तं चकर्ष ह ।	SV-01-09-149-019a
तस्माद्देशाद्धनूंष्यष्टौ सिंहः क्षुद्रमृगं यथा ॥	SV-01-09-149-019c
ततः स राक्षसः क्रुद्धः पाण्डवेन बलाद्धृतः ।	SV-01-09-149-020a
भीमसेनं समालिङ्ग्य व्यनदद्भैरवं स्वनम् ॥	SV-01-09-149-020c
पुनर्भीमो बलादेव विचकर्ष महाबलः ।	SV-01-09-149-021a
मा शब्दस्सुखसुप्तानां भ्रातॄणां मे भवेदिति ॥	SV-01-09-149-021c
अन्योन्यं तौ समालिङ्ग्य विचकर्षतुरोजसा ।	SV-01-09-149-022a
राक्षसो भीमसेनश्च विक्रमं चक्रतुः परम् ॥	SV-01-09-149-022c
बभञ्जतुर्महावृक्षांल्लताश्च विचकर्षतुः ।	SV-01-09-149-023a
प्रमत्ताविव सङ्क्रुद्धौ मातङ्गौ षष्टिहायनौ ॥	SV-01-09-149-023c
पादपानुद्वहन्तौ तावूरुवेगेन वेगितौ ।	SV-01-09-149-024a
स्फोटयन्तौ लताजालान्यूरुभ्यां प्राप्य सर्वतः ॥	SV-01-09-149-024c
वित्रासयन्तौ शब्देन सर्वतो मृगपक्षिणः ।	SV-01-09-149-025a
बलेन बलिनौ मत्तावन्योन्यवधकाङ्क्षिणौ |	SV-01-09-149-025c
भीमराक्षसयोर्युद्धं तदाऽवर्तत दारुणम् ||	SV-01-09-149-025e
ऊरुबाहुपरिक्लेशात् कर्षन्तावितरेतरम् |	SV-01-09-149-026a
उत्कर्षणं विकर्षणम् अपकर्षणमेव च ||	SV-01-09-149-026c
ततश्शब्देन महता गर्जन्तौ तौ परस्परम् ।	SV-01-09-149-027a
पाषाणसङ्घट्टनिभैः प्रहारैरभिजघ्नतुः ॥	SV-01-09-149-027c
अन्योन्यं तौ समालिङ्ग्य विकर्षन्तौ परस्परम् ||	SV-01-09-149-028ac
तयोश्शब्देन महता विबुद्धास्ते नरर्षभाः ।	SV-01-09-149-029a
सह मात्राऽथ ददृशुर् हिडिम्बीमग्रतस्स्थिताम् ॥	SV-01-09-149-029c
	
	
	
	
	
अध्यायः 150	
	
	
वैशम्पायनः	SV-01-09-150-0001
प्रबुद्धास्ते हिडिम्बाया समालोक्य शोभनम् ।	SV-01-09-150-0001a
विस्मिताः पुरुषव्याघ्रा बभूवुः पृथया सह ॥	SV-01-09-150-0001c
ततः कुन्ती समीक्ष्यैनां विस्मिता रूपसम्पदा ।	SV-01-09-150-0002a
उवाच मधुरं वाक्यं सान्त्वपूर्वमिदं शनैः ॥	SV-01-09-150-0002c
कुन्ती 	SV-01-09-150-0003
कस्य त्वं सुरगर्भाभे का वाऽसि वरवर्णिनि ।	SV-01-09-150-0003a
केन कार्येण सुभगे कुतश्चागमनं तव ॥	SV-01-09-150-0003c
यदि वाऽसि वनस्यास्य देवता यदि वाऽप्सराः ।	SV-01-09-150-0004a
आचक्ष्व मम तत्सर्वं किमर्थं चेह तिष्ठसि ॥	SV-01-09-150-0004c
हिडिम्बी	SV-01-09-150-0005
यदेतत्पश्यसि वनं नीलमेघनिभं महत् ।	SV-01-09-150-0005a
निवासो राक्षसस्यैष हिडिम्बस्य ममैव च ॥	SV-01-09-150-0005c
तस्य मां राक्षसेन्द्रस्य भगिनीं विद्धि भामिनि ।	SV-01-09-150-0006a
भ्रात्रा सम्प्रेषितामार्ये त्वां सपुत्रां जिघांसता ॥	SV-01-09-150-0006c
क्रूरबुद्धेरहं तस्य वचनादागता त्विह ।	SV-01-09-150-0007a
अद्राक्षं हेमवर्णाभं तव पुत्रं वृकोदरम् ॥	SV-01-09-150-0007c
ततोऽहं सर्वभूतानां भावे विचरता शुभे ।	SV-01-09-150-0008a
चोदिता तव पुत्रार्थं मन्मथेन वशानुगा ॥	SV-01-09-150-0008c
ततो वृतो मया भर्ता तव पुत्रस्त्वनिन्दिते ।	SV-01-09-150-0009a
अपनेतुं व्यवसितो न चैवं शकितो मया ॥	SV-01-09-150-0009c
चिरायमाणां मां ज्ञात्वा ततोऽयं पुरुषादकः ।	SV-01-09-150-0010a
स्वयमेवागतो हन्तुम् इमान् सर्वांस्तवात्मजान् ॥	SV-01-09-150-0010c
स तेन तव पुत्रेण मम कान्तेन धीमता ।	SV-01-09-150-0011a
बलादितो विनिष्पिष्य अपकृष्टो महात्मना ॥	SV-01-09-150-0011c
विकर्षन्तौ महावेगौ गर्जन्तौ च परस्परम् ।	SV-01-09-150-0012a
पश्य त्वं युधि विक्रान्तौ तावेतौ नरराक्षसौ ॥	SV-01-09-150-0012c
वैशम्पायनः	SV-01-09-150-0013
ततस्तस्या वचश्श्रुत्वा उत्पपात युधिष्ठिरः ।	SV-01-09-150-0013a
अर्जुनो नकुलश्चैव सहदेवश्च वीर्यवान् ॥	SV-01-09-150-0013c
तौ ते ददृशुरासक्तौ विकर्षन्तौ परस्परम् ।	SV-01-09-150-0014a
काङ्क्षमाणौ जयं चैव सिंहाविव रणोत्कटौ ॥	SV-01-09-150-0014c
तावन्योन्यं समाश्लिष्य निष्पतन्तौ परस्परम् ।	SV-01-09-150-0015a
दावाग्निधूमसङ्काशं चक्रतुः पार्थिवं रजः ॥	SV-01-09-150-0015c
वसुधारेणुसंवीतौ वसुधाधरसन्निभौ ।	SV-01-09-150-0016a
विभ्राजेते यथा शैलौ नीहारेणाभिसंवृतौ |	SV-01-09-150-0016c
ते पश्यन्तो महद्युद्धं सर्वे व्यथितचेतसः ||	SV-01-09-150-0016c
राक्षसेन बलाद् भीमं क्लिश्यमानं निरीक्ष्य च ।	SV-01-09-150-0017a
चिरप्रयुद्धौ दृष्ट्वा च अन्योन्यवधकाङ्क्षया ॥	SV-01-09-150-0017c
उवाचेदं वचः पार्थः प्रहसञ्छनकैरिव ||	SV-01-09-150-0018ac
अर्जुनः	SV-01-09-150-0019
भीम माभैर्महाबाहो न त्वां बुध्यामहे वयम् ।	SV-01-09-150-0019a
समेतं भीमरूपेण प्रसुप्ताश्श्रमकर्शिताः ॥	SV-01-09-150-0019c
साहाय्येऽस्मि स्थितः पार्श्वे योधयिष्यामि राक्षसम् ।	SV-01-09-150-0020a
नकुलस्सहदेवश्च मातरं गोपयिष्यतः ॥	SV-01-09-150-0020c
भीम उवाच 	SV-01-09-150-0021
उदासीनो निरीक्षस्व न कार्यः सम्भ्रमस्त्वया ।	SV-01-09-150-0021a
न जात्वयं पुनर्जीवेन्मद्भुजान्तरमागतः ॥	SV-01-09-150-0021c
अयमस्मांस्तु नो हन्याज् जातु पार्थ राक्षसः ।	SV-01-09-150-0022a
जीवन्तं न प्रमोक्ष्यामि मा भैषीर्भरतर्षभ ॥	SV-01-09-150-0022c
अर्जुनः	SV-01-09-150-0023
पूर्वरात्रे प्रबुद्धोऽसि भीम क्रूरेण रक्षसा ।	SV-01-09-150-0023a
क्षपा व्युष्टा न चेदानीं समाप्नोषि महारणम् ॥	SV-01-09-150-0023c
किमेनन चिरं भीम जीवता दुष्टचारिणा ।	SV-01-09-150-0024a
नान्तरेण चिरं स्थातुम् इह शक्यं परन्तप ॥	SV-01-09-150-0024c
पुरा संरज्यते प्राची पुरा सन्ध्या प्रवर्तते ।	SV-01-09-150-0025a
रौद्रे मुहूर्ते रक्षांसि भवन्ति बलवन्ति च ॥	SV-01-09-150-0025c
त्वरस्व भीम मा लीला जहि रक्षो विभीषणम् ।	SV-01-09-150-0026a
पुरा विकुरुते मायां भुजयोस्सारमर्पय ॥	SV-01-09-150-0026c
माहात्म्यमात्मनो वेत्थ नराणां हितकाम्यया ।	SV-01-09-150-0027a
रक्षो जहि यथा शक्रः पुरा वृत्रं महाहवे ॥	SV-01-09-150-0027c
अथवा मन्यसे भारं त्वमिमं राक्षसं युधि ।	SV-01-09-150-0028a
आतिष्ठे तव साहाय्यं शीघ्रमेव तु हन्यताम् ॥	SV-01-09-150-0028c
अथवा ह्यहमेवैनं हनिष्यामि वृकोदर ।	SV-01-09-150-0029a
कृतकर्मा परिक्रान्तः साधु तावदुपारम ॥	SV-01-09-150-0029c
वैशम्पायनः	SV-01-09-150-0030
अर्जुनेनैवमुक्तस्तु भीमो भीमस्य रक्षसः ।	SV-01-09-150-0030a
उत्क्षिप्य भ्रामटत्तूर्णं देहं शतगुणाधिकम् ॥	SV-01-09-150-0030c
इति चोवाच सङ्क्रुद्धो भ्रामयन् राक्षसं तु सः ।	SV-01-09-150-0031a
भीमसेनो महाबाहुर् अभिगर्जन् मुहुर्मुहुः ॥	SV-01-09-150-0031c
भीमसेनः	SV-01-09-150-0032
वृथा मांसैर्वृथा पुष्टो वृथा वृद्धो वृथामतिः ।	SV-01-09-150-0032a
वृथा मरणमर्हस्त्वं वृथैव विनशिष्यसि ॥	SV-01-09-150-0032c
क्षेममेतत् करिष्यामि यथा वनमकण्टकम् ।	SV-01-09-150-0033a
न पुनर्मानुषान् हत्वा भक्षयिष्यसि राक्षस ॥	SV-01-09-150-0033c
वैशम्पायनः	SV-01-09-150-0034
इत्युक्त्वा भीमसेनस्तं निष्पिष्य धरणीतले ।	SV-01-09-150-0034a
बाहुभ्यामवपीड्याशु पशुमारममारयत् ॥	SV-01-09-150-0034c
स मार्यमाणो भीमेन ननाद विपुलं स्वनम् ।	SV-01-09-150-0035a
पूरयंस्तद्वनं सर्वं जलार्द्र इव दुन्दुभिः ॥	SV-01-09-150-0035c
भुजाभ्यां योक्त्रयित्वा तु बलवान् पाण्डुनन्दनः ।	SV-01-09-150-0036a
समुद्गृह्य शिरश्चास्य सग्रीवं तदुपाक्षिपत् ॥	SV-01-09-150-0036c
तस्य निष्कर्णनयनं निर्जिह्वं रुधिरोक्षितम् |	SV-01-09-150-0037a
प्रपीडं भीमसेनेन शिरो विदशनं बभौ ||	SV-01-09-150-0037c
प्रसारितभुजोद्घुष्टो भिन्नमांसत्वगन्तरः |	SV-01-09-150-0038a
कबन्धभूतस्तत्रासीद् अद्रिर्वज्रहतो यथा ||	SV-01-09-150-0038c
हिडिम्बं निहतं दृष्ट्वा प्रहृष्टास्तत्र पाण्डवाः |	SV-01-09-150-0039a
हिडिम्बी चैव सम्प्रेक्ष्य निहतं राक्षसं रणे ||	SV-01-09-150-0039c
अदृष्टाश्चैव ये स्वस्थास् समेता भूतवादिकाः |	SV-01-09-150-0040a
पूजयन्ति स्म संहृष्टास् साधु साध्विति पाण्डवम् ||	SV-01-09-150-0040c
भ्रातरश्चापि संहृष्टा युधिष्ठिरपुरोगमाः |	SV-01-09-150-0041a
अपूजयन् नरव्याघ्रं भीमसेनमरिन्दमम् ||	SV-01-09-150-0041c
अभिपूज्य महात्मानं भीमं भीमपराक्रमम् ।	SV-01-09-150-0042a
पुनरेवार्जुनो वाक्यम् उवाचेदं वृकोदरम् ॥	SV-01-09-150-0042c
अर्जुनः	SV-01-09-150-0043
अदूरे नगरं मन्ये वनादस्मादहं प्रभो ।	SV-01-09-150-0043a
शीघ्रं गच्छाम भद्रं ते न नो विद्यात्सुयोधनः ॥	SV-01-09-150-0043c
ततस्सर्वे तथेत्युक्त्वा मात्रा सह महारथाः ।	SV-01-09-150-0044a
प्रययुः पुरुषव्याघ्रा हिडिम्बी चैव राक्षसी ॥ 	SV-01-09-150-0044c
	
	
	
	
	
अध्यायः 151	
	
	
वैशम्पायनः	SV-01-09-151-001
सा तानेवापतत्तूर्णं भगिनी तस्य रक्षसः ।	SV-01-09-151-001a
अब्रुवाणा हिडिम्बी तु राक्षसी पाण्डवान् प्रति ॥	SV-01-09-151-001c
अभिवाद्य ततः कुन्तीं धर्मराजं च पाण्डवम् ।	SV-01-09-151-002a
अभिपूज्य च तान् सर्वान् भीमसेनमभाषत ॥	SV-01-09-151-002c
हिडिम्बी	SV-01-09-151-003
अहं ते दर्शनादेव मन्मथस्य वशं गता ।	SV-01-09-151-003a
क्रूरं भ्रातृवशं हित्वा सा त्वामेवानुरुन्धती ॥	SV-01-09-151-003c
राक्षसे रौद्रसङ्काशे तवापश्यं विचेष्टितम् ।	SV-01-09-151-004a
अहं शुश्रूषुरिच्छेयं तव गात्रं निषेवितुम् ॥	SV-01-09-151-004c
भीमसेनः	SV-01-09-151-005
स्मरन्ति वैरं रक्षांसि मायामाख्याय मोहिनीम् ।	SV-01-09-151-005a
हिडिम्बि व्रज पन्थानं मा त्वं भ्रातृनिषेवितम् ॥	SV-01-09-151-005c
युधिष्ठिरः 	SV-01-09-151-006
क्रुद्धोऽपि पुरुषव्याघ्र भीम मा च स्त्रियं वधीः ।	SV-01-09-151-006a
शरीरगुप्त्यभ्यधिकं धर्मं गोपाय पाण्डव ॥	SV-01-09-151-006c
वधाभिप्रायमवधीस् त्वं महाबलराक्षसम् ।	SV-01-09-151-007a
रक्षसस्तस्य भगिनी किं नः क्रुद्धा करिष्यति ॥	SV-01-09-151-007c
वैशम्पायनः 	SV-01-09-151-008
हिडिम्बी तु ततः कुन्तीम् अभिवाद्य कृताञ्जलिः ।	SV-01-09-151-008a
युधिष्ठिरं तु कौन्तेयम् इदं वचनमब्रवीत् ॥	SV-01-09-151-008c
हिडिम्बी	SV-01-09-151-009
आर्ये जानासि यद्दुःखम् इह स्त्रीणामनङ्गजम् ।	SV-01-09-151-009a
तदिदं मामनुप्राप्तं भीमसेनकृतं शुभे ॥	SV-01-09-151-009c
साऽहं तत् परमं दुःखं सहे कालप्रतीक्षया ।	SV-01-09-151-010a
सोऽयमभ्यागतः कालो भविता मे सुखावहः ॥	SV-01-09-151-010c
मया ह्युत्सृज्य सुहृदो ज्ञातीन् स्वं धर्ममेव च ।	SV-01-09-151-011a
वृतोऽयं पुरुषव्याघ्रस् तव पुत्रः पतिश्शुभः ॥	SV-01-09-151-011c
वरेणानेन तु विना नाहं जीवितुमुत्सहे ।	SV-01-09-151-012a
तदर्हसि कृपां कर्तुं मयि त्वं वरवर्णिनि॥	SV-01-09-151-012c
त्वं मां मूढेति वा मत्वा भक्तां वाऽनुगतेति वा।	SV-01-09-151-013a
भर्त्राऽनेन महाभागे योजयस्व सुतेन ते ॥	SV-01-09-151-013c
तमुपादाय गच्छेयं यथेष्टं देवरूपिणम् ।	SV-01-09-151-014a
पुनश्चैवानयिष्यामि विस्रम्भं कुरु मे शुभे |	SV-01-09-151-014c
अहं समुपलप्स्ये प्राङ् मद्भ्रातुरुपवर्जनात् ||	SV-01-09-151-014e
ततस्सोऽभ्यपतद्रात्रौ भीमसेनजिघांसया ॥	SV-01-09-151-015ac
यथा यथा विक्रमते यथा चरति तिष्ठते ।	SV-01-09-151-016a
तथा तथा समाधाय पाण्डवं काममोहिता ॥	SV-01-09-151-016c
न यातुधान्यहं त्वार्ये न चास्मि रजनीचरी ।	SV-01-09-151-017a
कन्या रक्षस्सु साध्व्यस्मि राज्ञि सालकटङ्कटी ॥	SV-01-09-151-017c
पुत्रेण तव संयुक्ता युवतिर्देववर्णिनी ।	SV-01-09-151-018a
सर्वान् वोऽहमुपस्थास्ये पुरस्कृत्य वृकोदरम् ॥	SV-01-09-151-018c
अप्रमत्ता प्रमत्तेषु शुश्रूषुरसकृत्त्वहम् ।	SV-01-09-151-019a
वृजिनं तारयिष्यामि दासीवच्च नरर्षभ ॥	SV-01-09-151-019c
पृष्ठेन वः प्रवक्ष्यामि क्षणेन गतिमीप्सिताम् ।	SV-01-09-151-020a
एवं ब्रुवन्ती ह तथा प्रत्याख्याता क्रियां प्रति |	SV-01-09-151-020c
लभ्यान् दुष्कृतिनो लोकान् गमिष्येऽहं न संशयः ||	SV-01-09-151-020e
अहं हि मनसा ध्यात्वा सर्वं वेत्स्यामि सर्वदा ।	SV-01-09-151-021a
आपन्निस्तरणे प्राणान् धारयिद्येन केनचित् ॥	SV-01-09-151-021c
सर्वमावृत्सु कर्तव्यं तद्धर्ममनुपश्यताम् ।	SV-01-09-151-022a
आपत्सु यो धारयति स वै धर्मविदुत्तमः ॥	SV-01-09-151-022c
व्यसनं ह्येव धर्मस्य धर्मिणामापदुच्यते ।	SV-01-09-151-023a
पुण्यम् प्राणान् धारयति पुण्यं वै प्राणधारणम् ॥	SV-01-09-151-023c
येन येनाचरेद्धर्मं तस्मिन् गर्हा न विद्यते ।	SV-01-09-151-024a
महतोऽत्र स्त्रियं कामाद् बाधितां त्राहि मामपि ॥	SV-01-09-151-024c
धर्मार्थकाममोक्षेषु दयां कुर्वन्ति साधवः ।	SV-01-09-151-025a
तं तु धर्ममिति प्राहुर्मुनयो धर्मवत्सलाः ॥	SV-01-09-151-025c
दिव्यज्ञानेन जानामि व्यतीतानागतानहम् ।	SV-01-09-151-026a
तस्माद्वक्ष्यामि वः श्रेय आसन्नं सर उत्तमम् ॥	SV-01-09-151-026c
अद्यासाद्य सरस्स्नात्वा विश्रम्य च वनस्पतौ ।	SV-01-09-151-027a
श्वः प्रभाते महद्भूतं प्रादुर्भूतं जगत्पतिम् ॥	SV-01-09-151-027c
व्यासं कमलपत्राक्षं दृष्ट्वा शोकं विहास्यथ ||	SV-01-09-151-028ac
धार्तराष्ट्राद्विवासश्च दहनं वारणावते |	SV-01-09-151-029a
त्राणं च विदुरात्तुभ्यं विदितं ज्ञानचक्षुषा |	SV-01-09-151-029c
आवासे शालिहोत्रस्य स च वासं विधास्यति ॥	SV-01-09-151-029e
वर्षवातातपसह अयं पुण्यो वनस्पतिः ।	SV-01-09-151-030a
पीतमात्रे तु पानीये क्षुत्पिपासे विनश्यतः ॥	SV-01-09-151-030c
तपसा शालिहोत्रेण सरो वृक्षश्च निर्मितः ||	SV-01-09-151-031ac
कादम्बास्सारसा हंसाः कुरर्यः कुररैस्सह |	SV-01-09-151-032a
रुवन्ति मधुरं गीतं गान्धर्वस्वनमिश्रितम् ||	SV-01-09-151-032c
वैशम्पायनः	SV-01-09-151-033
तस्यास्तद्वचनं श्रुत्वा कुन्ती वचनमब्रवीत् |	SV-01-09-151-033a
युधिष्ठिरं महाप्राज्ञं सर्वशास्त्रविशारदम् ||	SV-01-09-151-033c
कुन्ती	SV-01-09-151-034
त्वं हि धर्मभृतां श्रेष्ठो मयोक्तं शृणु भारत |	SV-01-09-151-034a
राक्षस्येषा हि वाक्येन धर्मं वदति साधु वै ॥	SV-01-09-151-034c
भावेन दुष्टा भीमं सा किं करिष्यति राक्षसी ।	SV-01-09-151-035a
भजतां पाण्डवं वीरम् अपत्यार्थं यदीच्छसि ॥	SV-01-09-151-035c
युधिष्ठिरः 	SV-01-09-151-036
एवमेतद्यथाऽऽत्थ त्वं हिडिम्बे नात्र संशयः ।	SV-01-09-151-036a
स्थातव्यं तु त्वया धर्मे यथा ब्रूयास्सुमध्यमे ||	SV-01-09-151-036c
नित्यं कृताह्निका स्नाता कृतशौचा सुरूपिणी |	SV-01-09-151-037a
स्नातं कृताह्निकं भद्रे कृतकौतुकमङ्गलम् |	SV-01-09-151-037c
भीमसेनं भजेथास्त्वम् उदिते वै दिवाकरे ॥	SV-01-09-151-037e
अहस्सु विहरानेन यथाकामं मनोजवा ।	SV-01-09-151-038a
अनेतव्यस्त्वया भद्रे भीमसेनस्स्वयं निशि ॥	SV-01-09-151-038c
प्राक्सन्ध्यातो विमोक्तव्यो रक्षितव्यश्च नित्यशः ।	SV-01-09-151-039a
एवं रमस्व भीमेन यावद्गर्भस्य वेदनम् ॥	SV-01-09-151-039c
एष ते समयो भद्रे शुश्रूष्यश्चाप्रमत्तया ।	SV-01-09-151-040a
नित्यानुकूलया भूत्वा कर्तव्यं शोभनं त्वया ॥ 	SV-01-09-151-040c
	
	
	
	
अध्यायः 152	
	
	
	
वैशम्पायनः 	SV-01-09-152-001
युधिष्ठिरेणैवमुक्ता कुन्त्या चाङ्केऽधिरोपिता ।	SV-01-09-152-001a
भीमार्जुनान्तरगता यमाभ्यां च पुरस्कृता ॥	SV-01-09-152-001c
तिर्यग्युधिष्ठिरे याति हिडिम्बा भीमगामिनी ।	SV-01-09-152-002a
शालिहोत्रसरो रम्यम् आसेदुस्ते जलार्थिनः ॥	SV-01-09-152-002c
तत्तथेति प्रतिज्ञाय हिडिम्बा राक्षसी तदा |	SV-01-09-152-003a
वनस्पतितलं गत्वा परिमृज्य यथा गृहान् ||	SV-01-09-152-003c
पाण्डवानां च वासं सा कृत्वा पर्णमयं तथा |	SV-01-09-152-004a
आत्मनश्च तथा कुन्त्या एकोद्देशे चकार सा ||	SV-01-09-152-004c
पाण्डवास्तु ततस्स्नात्वा शुद्धास्सन्ध्यामुपास्य च |	SV-01-09-152-005a
तृषिताः क्षुत्पिपासार्ता जलमात्रेण वर्तयन् ||	SV-01-09-152-005c
शालिहोत्रस्ततो ज्ञात्वा क्षुधार्तान् पाण्डवांस्तदा |	SV-01-09-152-006a
मनसा चिन्तयामास पानीयं भोजनं महत् |	SV-01-09-152-006c
ततस्ते पाण्डवास्सर्वे विश्रान्ताः पृथया सह ॥	SV-01-09-152-006c
यथा जतुगृहे वृत्तं राक्षसेन कृतं च यत् ।	SV-01-09-152-007a
कृत्वा कथा बहुविधाः कथान्ते पाण्डुनन्दनम् ॥	SV-01-09-152-007c
कुन्ती राजसुता वाक्यं भीमसेनमथाब्रवीत् ||	SV-01-09-152-008ac
कुन्ती	SV-01-09-152-009
यथा पाण्डुस्तथा मान्यस् तव ज्येष्ठो युधिष्ठिरः |	SV-01-09-152-009a
अहं धर्मविधानेन मान्या गुरुतरी तव ।	SV-01-09-152-009c
तस्मात् पाण्डुहितार्थं मे युवराज हितं कुरु ॥	SV-01-09-152-009e
निकृता धार्तराष्ट्रेण पापेनाकृतबुद्धिना ।	SV-01-09-152-010a
दुष्कृतस्य प्रतीकारं न पश्यामि वृकोदर ॥	SV-01-09-152-010c
तस्मात् कतिपयाहेन योगक्षेमं भविष्यति ।	SV-01-09-152-011a
क्षेमं दुर्गमिमं वासं वसिष्यामो यथासुखम् ॥	SV-01-09-152-011c
इदमद्य महद्दुःखं धर्मकृच्छ्रं वृकोदर ||	SV-01-09-152-012ac
दृष्ट्वैव त्वां महाप्राज्ञ अनङ्गाभिप्रचोदिता |	SV-01-09-152-013a
युधिष्ठिरं च मां चैव वरयामास धर्मतः ||	SV-01-09-152-013c
धर्मार्थं देहि पुत्रं त्वं स नश्श्रेयः करिष्यति |	SV-01-09-152-014a
प्रतिवाक्यं तु नेच्छामि ह्यावभ्यां वचनं कुरु ||	SV-01-09-152-014c
वैशम्पायनः	SV-01-09-152-015
तथेति तत् प्रतिज्ञाय भीमसेनोऽब्रवीदिदम् |	SV-01-09-152-015a
भीमसेनः	SV-01-09-152-015
शासनं ते करिष्यामि वेदशासनमित्यपि ।	SV-01-09-152-015c
वैशम्पायनः	SV-01-09-152-015
समक्षं भ्रातृमध्ये तु भीमसेनोऽब्रवीदिदम् ॥	SV-01-09-152-015e
भीमसेनः	SV-01-09-152-016
शृणु राक्षसि सत्येन समयं ते वदाम्यहम् ||	SV-01-09-152-016ac
यावत्कालेन भवति अपत्योत्पादनं शुभे |	SV-01-09-152-017a
तावत्कालं चरिष्यामि त्वया सह सुमध्यमे ||	SV-01-09-152-017c
विशेषतो मत्सकाशे मा प्रकाशय नीचताम् |	SV-01-09-152-018a
उत्तमस्त्रीगुणोपेता भजेथा वरवर्णिनि ||	SV-01-09-152-018c
वैशम्पायन 	SV-01-09-152-019
सा तथेति प्रतिज्ञाय हिडिम्बी राक्षसी तदा |	SV-01-09-152-019a
गताऽहनि निवेशेषु भोज्यं राजार्हमानयत् ||	SV-01-09-152-019c
सा कदाचिद्विहारार्थं हिडिम्बी कामरूपिणी |	SV-01-09-152-020a
भीमसेनमुपादाय ऊर्ध्वमाचक्रमे ततः ||	SV-01-09-152-020c
वनेषु च सशैलषु देवतायतनेषु च |	SV-01-09-152-021a
मृगपक्षिविघुष्टेषु रमणीयेषु सर्वेतः ||	SV-01-09-152-021c
कृत्वा सा परमं रूपं सर्वाभरणभूषिता |	SV-01-09-152-022a
सञ्जल्पन्ती सुमधुरं रमयामास पाण्डवम् ||	SV-01-09-152-022c
तथैव वनदुर्गेषु पर्वतद्रुमसानुषु |	SV-01-09-152-023a
सरस्सु रमणीयेषु पद्मोत्पलवनेषु च ||	SV-01-09-152-023c
नदीद्वीपप्रदेशेषु मणिहेमयुतेषु च |	SV-01-09-152-024a
पत्तनेषु च रम्येषु महासालवनेषु च ||	SV-01-09-152-024c
देवारण्येषु पुण्येषु तापसायतनेषु च ।	SV-01-09-152-025a
गुह्यकानां निवासेषु कुलपर्वतसानुषु ॥	SV-01-09-152-025c
सर्वर्तुफलवृक्षेषु मानसेषु वनेषु च ।	SV-01-09-152-026a
बिभ्रती परमं रूपं रमयामास पाण्डवम् ॥	SV-01-09-152-026c
यथा च सुकृती स्वर्गे मोदतेऽप्सरसा सह ।	SV-01-09-152-027a
स तथा परमप्रीतस् तया रेमे महाद्युतिः ॥	SV-01-09-152-027c
शुभं हि जघनं तस्यास् सवर्णमणिमेखलम् ।	SV-01-09-152-028a
न ततर्प तदा मृद्नन् भीमसेनो मुहुर्मुहुः ॥	SV-01-09-152-028c
रमयन्ती ततो भीमं तत्र तत्र मनोजवा ।	SV-01-09-152-029a
सा रेमे तेन संहर्षाद् अतृप्यन्ती च मुहुर्मुहुः ॥	SV-01-09-152-029c
अहस्सु विचरन्ती सा निशाकालेषु पाण्डवम् ।	SV-01-09-152-030a
आनीय वै स्वके गेहे दर्शयामास मातरम् |	SV-01-09-152-030c
भ्रातृभिस्सहितो नित्यं स्वपते पाण्डवस्तदा ।|	SV-01-09-152-030e
कुन्त्याः परिचरन्ती सा तस्याः पार्श्वे वसन्निशाम् |	SV-01-09-152-031a
कामांश्च मुखवासादीन् आनयिष्यति भोजनम् ||	SV-01-09-152-031c
	
	
	
	
	
अध्यायः 153	
	
	
	
वैशम्पायनः	SV-01-09-153-001 
तस्यां रात्र्यां व्यतीतायाम् आजगाम महाव्रतः |	SV-01-09-153-001a
पाराशर्यो महाप्राज्ञो दिव्यदर्शी महातपाः ||	SV-01-09-153-001c
तेऽभिवाद्य महात्मानं कृष्णद्वैपायनं तदा ।	SV-01-09-153-002a
तस्थुः प्राञ्जलयस्सर्वे सस्नुषा चैव माधवी ॥	SV-01-09-153-002c
व्यासः 	SV-01-09-153-003
मयेदं मनसा पूर्वं विदितं भरतर्षभाः ।	SV-01-09-153-003a
यथा तु तैरधर्मेण धार्तराष्ट्रैर्विवासिताः ॥	SV-01-09-153-003c
तद्विदित्वाऽस्मि सम्प्राप्तश् चिकीर्षुः परमं हितम् ।	SV-01-09-153-004a
न विषादो हि वः कार्यस् सर्वमेव सुखाय वः ॥	SV-01-09-153-004c
सुहृदां रञ्जनं कर्म पुरा कृतमरिन्दमाः ।	SV-01-09-153-005a
तस्य सिद्धिरियं प्राप्ता मा शोचत परन्तपाः ॥	SV-01-09-153-005c
समाप्ते दुष्कृते ते च यूयं चैव न संशयः ।	SV-01-09-153-006a
स्वराष्ट्रे विहरिष्यन्तो भविष्यथ सबान्धवाः |	SV-01-09-153-006c
समाप्ते वत्सरे सर्वे यूयं चैव न संशयः ||	SV-01-09-153-006c
दीनतो बालतश्चैव स्नेहं कुर्वन्ति बान्धवाः ।	SV-01-09-153-007a
तस्मादभ्यधिकस्स्नेहो युष्मासु मम सम्प्रति ॥	SV-01-09-153-007c
स्नेहपूर्वं चिकीर्षामि हितं यत्तन्निबोधत ।	SV-01-09-153-008ac
वसतेह प्रतिच्छन्ना ममागमनकाङ्क्षिणः |	SV-01-09-153-009a
एतद्वै शालिहोत्रस्य तपसा निर्मितं सरः ||	SV-01-09-153-009c
रमणीयमिदं तोयं क्षुत्पिपासाश्रमापहम् ॥	SV-01-09-153-009c
कार्यार्थिनस्तु षण्मासान्विहरध्वं यथासुखम् ॥	SV-01-09-153-010ac
वैशम्पायनः 	SV-01-09-153-011
एवं स तान्समाश्वास्य व्यासः पार्थानरिन्दमान् ।	SV-01-09-153-011a
स्नेहाच्च सम्परिष्वज्य कुन्तीमाश्वासयत्प्रभुः |	SV-01-09-153-011c
स्नुषे मा रोद मा रोदेत्येवं व्यासोऽब्रवीद्वचः ||	SV-01-09-153-011e
व्यासः 	SV-01-09-153-012
जीवपुत्रे सुतस्तेऽयं धर्मनित्यो युधिष्ठिरः |	SV-01-09-153-012a
पृथिव्यां पार्थिवान् सर्वान् प्रशासिष्यति धर्मराट् ||	SV-01-09-153-012c
धर्मेण जित्वा पृथिवीम् अखिलां धर्मविद्वशी |	SV-01-09-153-013a
स्थापयित्वा वशे सर्वां सपर्वतवनां शुभाम् ||	SV-01-09-153-013c
भीमसेनार्जुनबलाद् भोक्ष्यत्ययमसंशयम् ॥	SV-01-09-153-014ac
पुत्रास्तव च माद्र्याश्च पञ्चैते पुरुषोत्तमाः ।	SV-01-09-153-015a
स्वराष्ट्रे विहरिष्यन्ति सुखं सुमनसस्तदा ॥	SV-01-09-153-015c
यक्ष्यन्ति च नरव्याघ्रा विजित्य पृथिवीमिमाम् ।	SV-01-09-153-016a
राजसूयाश्वमेधाद्यैः क्रतुभिर्भूरिदक्षिणैः ॥	SV-01-09-153-016c
अनुगृह्य सुहृद्वर्गं धनेन च बलेन च ।	SV-01-09-153-017a
पितृपैतामहं राज्यम् आहारिष्यन्ति ते सुताः ॥	SV-01-09-153-017c
स्नुषा कमलपत्राक्षी नाम्ना कमलमालिनी ।	SV-01-09-153-018a
वशवर्तिनी तु भीमस्य पुत्रमेषा जनिष्यति |	SV-01-09-153-018c
तेन पुत्रेण कृच्छ्रेषु भविष्यथ च तारिताः ||	SV-01-09-153-018e
इह मासं प्रतीक्षध्वम् आगमिष्याम्यहं पुनः |	SV-01-09-153-019a
देशकालौ विदित्वैव यास्यध्वं परमां मुदम् ॥	SV-01-09-153-019c
वैशम्पायनः 	SV-01-09-153-020
स तैः प्राञ्जलिभिस्सर्वैस् तथेत्युक्तो जनाधिप ।	SV-01-09-153-020a
जगाम भगवान् व्यासो यथागतमृषिः प्रभुः ॥ 	SV-01-09-153-020c
गते भगवति व्यासे पाण्डवा विगतज्वराः |	SV-01-09-153-021a
ऊषुस्तत्र च षण्मासान् चटवृक्षे यथासुखम् ||	SV-01-09-153-021c
शाकमूलफलहारास् तपः कुर्वन्ति पाण्डवाः |	SV-01-09-153-022a
अनुज्ञाता महाराज ततः कमलपालिका ||	SV-01-09-153-022c
रमयन्ती सदा भीमं तत्र तत्र मनोजवा |	SV-01-09-153-023a
दिव्याभरणवस्त्राङ्गी दिव्यस्रगनुलेपना ||	SV-01-09-153-023c
एवं भ्रातॄन् सप्त मासान् हिडिम्बाऽवासयद्वने |	SV-01-09-153-024a
पाण्डवान् भीमसेनार्थं राक्षसी कामरूपिणी ||	SV-01-09-153-024c
सुखं स विहरन् भीमस् तं कालं परिणामयत् ||	SV-01-09-153-025ac
ततोऽलभत सा गर्भं राक्षसी कामरूपिणी |	SV-01-09-153-026a
अतृप्ता भीमसेनस्य सप्तमासोपसङ्गता ||	SV-01-09-153-026c
प्रजज्ञे राक्षसी पुत्रं भीमसेनान्महाबलात् |	SV-01-09-153-027a
विरूपाक्षं महावक्त्रं शङ्कुकर्णं विभीषणम् ||	SV-01-09-153-027c
भीमरूपं सुताम्राक्षं तीक्ष्णदंष्ट्रं महारथम् |	SV-01-09-153-028a
महेष्वासं महावीर्यं महासत्वं महाजवम् ||	SV-01-09-153-028c
महाकायं महाकालं महापादं महाभुजम् |	SV-01-09-153-029a
अमानुषं मानुषजं भीमवेगमरिन्दमम् ||	SV-01-09-153-029c
बालोऽपि विक्रमं प्राप्तो मानुषेषु विशाम्पते |	SV-01-09-153-030a
सर्वास्त्रेषु परं वीरः प्रकर्षमगमद्बली ||	SV-01-09-153-030c
सद्यो हि गर्भं राक्षस्यो लभन्ते प्रसवन्ति च | 	SV-01-09-153-031a
कामरूधराश्चैव भवन्ति बहुरूपिणः ||	SV-01-09-153-031c
प्रणम्य विकचः पादावगृह्णात् स पितुस्तदा |	SV-01-09-153-032a
मातुश्च परमेष्वासस् तौ च नामास्य चक्रतुः ||	SV-01-09-153-032c
घटोऽहमुत्कचोऽस्मीति मातरं सोऽभ्यभाषत |	SV-01-09-153-033a
अभवत्तेन नामास्य घटोत्कच इति स्म ह || 	SV-01-09-153-033c
अनुरक्तश्च तानासीत् पाण्डवान् स घटोत्कचः |	SV-01-09-153-034a
तेषां च दयितो नित्यम् आत्मभूतो बभूव ह ||	SV-01-09-153-034c
घटोत्कचो महाकायः पाण्डवान् पृथया सह |	SV-01-09-153-035a
अभिवाद्य यथान्यायम् अब्रवीच्च प्रसाद्य तान् ||	SV-01-09-153-035c
किं करोम्यहमार्याणां निश्शङ्कं वदतानघाः |	SV-01-09-153-036a
इति ब्रुवन्तं भैमसेनिं कुन्ती वचनमब्रवीत् ||	SV-01-09-153-036c
कुन्ती	SV-01-09-153-037
त्वं कुरूणां कुले जातस् साक्षाद्भीमसुतो ह्यसि |	SV-01-09-153-037a
ज्येष्ठपुत्रस्तु पञ्चानां साहाय्यं कुरु पुत्रक ||	SV-01-09-153-037c
वैशम्पायनः 	SV-01-09-153-037
पृथायाप्येवमुक्तस्तु प्रणम्यैवं वचोऽब्रवीत् ||	SV-01-09-153-037e
यथा हि रावणो लोके इन्द्रजिद्वा महाबलः |	SV-01-09-153-038a
तेषां वीर्यसमो वीर्ये विशिष्टश्चाभवं नृषु ||	SV-01-09-153-038c
कृत्यकाल उपस्थास्ये पितॄनिति घटोत्कचः |	SV-01-09-153-039a
आमन्त्र्य राक्षसश्रेष्ठः प्रतस्थे चोत्तरां दिशम् ||	SV-01-09-153-039c
स हि सृष्टो भगवता शक्तिहेतोर्महात्मना |	SV-01-09-153-040a
कर्णस्याप्रतिवीर्यस्य विनाशाय महात्मनः ||	SV-01-09-153-040c
भीमसेनः	SV-01-09-153-041
सहवासो मया जीर्णस् त्वया कमलमालिके |	SV-01-09-153-041a
पुनर्द्रक्ष्यसि राज्यस्थान् इत्यभाषत तां तदा ||	SV-01-09-153-041c
 हिडिम्बा 	SV-01-09-153-042
यदा मे त्वं स्मरेः कान्त रिरंसू रहसि प्रभो |	SV-01-09-153-042a
तदा तव वशं भूय आगन्तास्म्याशु भारत ||	SV-01-09-153-042c
वैशम्पायनः	SV-01-09-153-043
इत्युक्त्वा सा जगामाशु भावमासज्य पाण्डवे | 	SV-01-09-153-043a
हिडिम्बा समयं स्मृत्वा स्वां गतिं प्रत्यपद्यत ||	SV-01-09-153-043c
ततस्ते पाण्डवास्सर्वे शालिहोत्राश्रमे सदा | 	SV-01-09-153-044a
पूजितास्तेन वन्येन तमामन्त्र्य महामुनिम् ||	SV-01-09-153-044c
जटाः कृत्वाऽऽत्मनस्सर्वे वल्कलाजिनवाससः | 	SV-01-09-153-045a
कुन्त्या सह महात्मानो बिभ्रतस्तापसं वपुः ||	SV-01-09-153-045c
ब्राह्मं वेदमधीयाना वेदाङ्गानि च सर्वशः |	SV-01-09-153-046a
नीतिशास्त्रं च धर्मज्ञ धर्मज्ञानं च पाण्डवाः ||	SV-01-09-153-046c
शालिहोत्रप्रसादेन लब्ध्वा प्रीतिमनुत्तमाम् ||	SV-01-09-153-047ac
ते वनेन वनं गत्वा घ्नन्तो मृगगणान् बहून् |	SV-01-09-153-048a
अतिक्रम्य ययू राजंस् त्वरमाणा महारथाः ||	SV-01-09-153-048c
मत्स्यांस्त्रिगर्तान् पाञ्चालान् कीचकानां वनान्यपि |	SV-01-09-153-049a
रमणीयान् वनोद्देशान् प्रेक्षमाणास्सरांसि च ||	SV-01-09-153-049c
क्वचिद्वहन्तो जननीं त्वरमाणा महारथाः |	SV-01-09-153-050a
क्वचिच्छन्नेन गच्छन्तस् ते जग्मुः पृथया सह |  	SV-01-09-153-050c
पथि द्वैपायनं सर्वे ददृशुस्तं पितामहम् ||	SV-01-09-153-050e
अभिप्रणम्य शिरसा पाराशर्यमुपेत्य च |	SV-01-09-153-051a
ते पादौ जगृहुस्तस्य सह मात्रा परन्तप ||	SV-01-09-153-051c
व्यासः        	SV-01-09-153-052
तदाश्रमान्निर्गमनं मया ज्ञातं परन्तपाः |	SV-01-09-153-052a
घटोत्कचस्य चोत्पत्तिं ज्ञात्वा प्रीतिरवर्धत ||	SV-01-09-153-052c
इदं नगरमभ्याशे रमणीयं निरामयम् |	SV-01-09-153-053a
वसतेह प्रतिच्छन्ना ममागमनकाङ्क्षिणः ||	SV-01-09-153-053c
 वैशम्पायनः 	SV-01-09-153-054
एवं स तान् समाश्वास्य व्यासः पार्थानरिन्दमान् |	SV-01-09-153-054a
एकचक्रामभिगतां कुन्तीमाश्वासयत् प्रभुः ||	SV-01-09-153-054c
व्यासः 	SV-01-09-153-055 
कुर्यान्न केवलं धर्मं दुष्कृतं च तथा नरः |	SV-01-09-153-055a
सुकृतं दुष्कृतं लोके न कर्ता नापि शोभने ||	SV-01-09-153-055c
अवश्यं लभते कर्ता फलं वै पुण्यपापयोः |	SV-01-09-153-056a
दुष्कृतस्य फलेनैवं प्राप्तं व्यसनमुत्तमम् ||	SV-01-09-153-056c
तस्मान्माधवि मानार्हे मा च शोके मनः कृथाः ||	SV-01-09-153-057ac
वैशम्पायनः	SV-01-09-153-058
एवमुक्त्वा निवेश्यैनान् ब्राह्मणस्य निवेशने |	SV-01-09-153-058a
जगाम भगवान् व्यासो यथाकाममृषिः प्रभु ||	SV-01-09-153-058c
	
	
	
	
अध्यायः 154	
	
	
	
	
वैशम्पायनः 	SV-01-10-154-001
एकचक्रां गताः पार्था ब्राह्मणस्य निवेशने ।	SV-01-10-154-001a
रमणीयानि पश्यन्तो वनानि विविधानि च ॥	SV-01-10-154-001c
पार्थिवानपि चोद्देशान् सरितश्च सरांसि च ।	SV-01-10-154-002a
चेरुर्भैक्षंं सदा ते तु सर्व एव विशाम्पते ।	SV-01-10-154-002c
युधिष्ठिरं च कुन्तीं च चिन्तयन्त उपासते ॥	SV-01-10-154-002e
भैक्षं चरन्तस्तु तदा जटिला ब्रह्मचारिणः ।	SV-01-10-154-003a
बभूवुर्नागराणां ते स्वगुणैः प्रियदर्शनाः ॥	SV-01-10-154-003c
नागराः 	SV-01-10-154-004
दर्शनीया द्विजाश्शुद्धा देवगर्भोपमाश्शुभाः ।	SV-01-10-154-004a
भैक्षानर्हाश्च राज्यार्हास्सुकुमारास्तपस्विनः ॥	SV-01-10-154-004c
सर्वलक्षणसम्पन्ना भैक्षं नार्हन्ति नित्यशः ।	SV-01-10-154-005a
कार्यार्थिनश्चरन्तीति तर्कयन्त इति ब्रुवन् ॥	SV-01-10-154-005c
बन्धूनामागमान्नित्यम् उपचिन्त्य तु नागराः ।	SV-01-10-154-006a
भाजनानि च पूर्णानि भक्ष्यभोज्यैरकारयन् ॥	SV-01-10-154-006c
मौनव्रतेन संयुक्ता भैक्षं गृह्णन्ति पाण्डवाः ।	SV-01-10-154-007ac
माता चिरगतान् दृष्ट्वा शोचन्तीति च पाण्डवाः |	SV-01-10-154-008a
त्वरमाणा निवर्तन्ते मातृगौरवयन्त्रिताः ||	SV-01-10-154-008c
निवेदयन्ति स्म सदा भैक्षं कुन्त्यै च ते निशि |	SV-01-10-154-009a
तथा विभक्तान् भिक्षाशान् भुञ्जते स्म पृथक् पृथक् ||	SV-01-10-154-009c
अर्धं तु भुञ्जते वीरास् सह मात्रा परन्तपाः ।	SV-01-10-154-010a
अर्धं सर्वस्य भैक्षस्य भीमो भुङ्क्ते महाभुजः ॥	SV-01-10-154-010c
स वैवर्ण्यं च कार्श्यं च जगामातृप्तिकारितम् ॥	SV-01-10-154-010e
तथैव वसतां तेषां ततो राजन् महात्मनाम् ।	SV-01-10-154-011a
अतिचक्राम सुमहान् कालोऽथ भरतर्षभ ॥	SV-01-10-154-011c
भीमोऽपि क्रीडयित्वा तु मिथो ब्राह्मणबन्धुषु ।	SV-01-10-154-012a
कुम्भकारेण सम्बन्धाल्लेभे पात्रं बृहत्ततः ॥	SV-01-10-154-012c
स ददाति महत् पात्रं भीमाय प्रहसन्निव |	SV-01-10-154-013a
तस्याद्भुतं कर्म कृत्वा महान्तं भारमाददे ||	SV-01-10-154-013c
तस्य भारश्शतगुणः कुम्भकारमतोषयत् ||	SV-01-10-154-014ac
चक्रे चक्रे च मृद्भाण्डान् आददे भैक्षमाहरन् ।	SV-01-10-154-015a
तदादायागतं दृष्ट्वा हसन्ति प्रहसन्ति च ॥	SV-01-10-154-015c
भक्ष्यभोज्यानि विविधान्यादाय प्रक्षिपन्ति च ।	SV-01-10-154-016a
एवमेव सदा भुक्त्वा मात्रे वदति वै रहः |	SV-01-10-154-016c
न चाशितोऽस्मि भवति कलवाण्या हृतं पुरा ॥	SV-01-10-154-016e
ततः कदाचिद्भैक्षाय गतास्ते पृथया सह ।	SV-01-10-154-017a
सङ्गत्य भीमसेनस्तु तत्रास्ते पृथया सह ॥	SV-01-10-154-017c
अथार्तिजं महाशब्दं ब्राह्मणस्य निवेशने ।	SV-01-10-154-018a
भृशमुत्पतितं घोरं कुन्ती शुश्राव भारत ॥	SV-01-10-154-018c
रोरूयमाणांस्तान् सर्वान् परिदेवयतश्च सा ।	SV-01-10-154-019a
कारुण्यात् साधुभावाच्च कुन्ती राजन् न चक्षमे ॥	SV-01-10-154-019c
मथ्यमानेव दुःखेन हृदयेन पृथा ततः ।	SV-01-10-154-020a
उवाच भीमं कल्याणी कृपान्वितमिदं वचः ॥	SV-01-10-154-020c
कुन्ती	SV-01-10-154-021 
वसामस्सुुसुखं पुत्र ब्राह्मणस्य निवेशने |	SV-01-10-154-021a
अज्ञाता धार्तराष्ट्राणां सत्कृता वीतमन्यवः ॥	SV-01-10-154-021c
सा चिन्तये सदा पुत्र ब्राह्मणस्यास्य किं न्वहम् |	SV-01-10-154-022a
कदा प्रियं करिष्यामि यत्कुट्यामुषिता वयम् ॥e	SV-01-10-154-022c
एतावान् पुरुषस्तात कृतं यस्मिन् न नश्यति ।	SV-01-10-154-023a
यावच्च कुर्यादन्योऽस्य कुर्यादभ्यधिकं ततः ॥	SV-01-10-154-023c
तथेदं ब्राह्मणस्यास्य दुःखमापतितं ध्रुवम् ।	SV-01-10-154-024a
तत्रास्य यदि साहाय्यं कुर्यां साधु कृतं भवेत् ॥	SV-01-10-154-024c
भीमसेनः 	SV-01-10-154-025
ज्ञायतामस्य यद्दुःखं यतश्चैव समुत्थितम् ।	SV-01-10-154-025a
विदित्वा व्यवसिष्यामि यद्यपि स्यात् सुदुष्करम् ॥	SV-01-10-154-025c
वैशम्पायनः 	SV-01-10-154-026
तथैव कथयन्तौ तौ भूयश्सुश्रुवतुस्स्वनम् ।	SV-01-10-154-026a
आर्तिजं तस्य दुःखस्य सभार्यस्य विशाम्पते ॥	SV-01-10-154-026c
अन्तर्गृहं ततस्तस्य ब्राह्मणस्य महात्मनः ।	SV-01-10-154-027a
विवेश त्वरिता कुन्ती बद्धवत्सेव सौरभी ॥	SV-01-10-154-027c
ततस्तं ब्राह्मणं तत्र भार्यया च सुतेन च ।	SV-01-10-154-028a
दुहित्रा चैव सहितं ददर्श विकृताननम् ॥	SV-01-10-154-028c
ब्राह्मणः	SV-01-10-154-029
धिगिदं जीवितं लोके गतसारमनर्थकम् ।	SV-01-10-154-029a
दुःखमूलं पराधीनं भृशमप्रियभावि च ॥	SV-01-10-154-029c
जीविते परमं दुःखं जीविते परमो ज्वरः ।	SV-01-10-154-030a
जीविते वर्तमानस्य द्वन्द्वानामागमो ध्रुवः ॥	SV-01-10-154-030c
एकात्माना च धर्मार्थौ कामश्च न निषेवते ।	SV-01-10-154-031a
एतैश्च विप्रयोगेऽपि दुःखं परमकं मतम् ॥	SV-01-10-154-031c
आहुः केचित् परं मोक्षं स च नास्ति कथञ्चन ।	SV-01-10-154-032a
अर्थप्राप्तौ च नरकं कृत्स्नमेवोपपद्यते ॥	SV-01-10-154-032c
अर्थेप्सुता परं दुःखम् अर्थप्राप्तौ ततोऽधिकम् ।	SV-01-10-154-033a
जातस्नेहस्य चार्थेषु विप्रयोगे महत्तरम् ॥	SV-01-10-154-033c
तदिदं जीवितं प्राप्य स्वल्पकालं महाभयम् ।	SV-01-10-154-034a
त्यागोऽप्ययं मया प्राप्तो भार्यया सहितेन च ॥	SV-01-10-154-034c
न हि योगं प्रपश्यामि येन मुच्येयमापदः ।	SV-01-10-154-035a
पुत्रदारेण वा सार्धं प्राद्रवेयमनामयम् ॥	SV-01-10-154-035c
उदितं हि मया पूर्वं स्वार्थं वेत्थ ब्राह्मणि ।	SV-01-10-154-036a
क्षेमं यतस्ततो गन्तुं त्वया तु मम न श्रुतम् ॥	SV-01-10-154-036c
इह जाता विवृद्धाऽस्मि पिता माता ममेति वै ।	SV-01-10-154-037a
उक्तवत्यसि दुर्मेधे याच्यमाना मयाऽसकृत् ॥	SV-01-10-154-037c
स्वर्गतश्च पिता वृद्धस् तथा माता चिरं तव ।	SV-01-10-154-038a
बान्धवा भूतपूर्वाश्च तत्र वासे तु का रतिः ॥	SV-01-10-154-038c
न भोजनं विरुद्धं स्यान्न स्त्रीदेशो निबन्धनः ।	SV-01-10-154-039a
सुदूरमपि कार्यार्थे व्रजेद्गरुडवासवत् ॥	SV-01-10-154-039c
सोऽयं ते बन्धुकामाया अशृण्वन्त्या वचो मम ।	SV-01-10-154-040a
सेयमापदनुप्राप्ता भुङ्क्ष्व ब्राह्मणि तत्फलम् ॥	SV-01-10-154-040c
अथवा त्वद्विनाशाय न हि शक्ष्यामि कञ्चन ।	SV-01-10-154-041a
परित्यक्तुमहं बन्धुं स्वयं शीघ्रं नृशंसवत् ॥	SV-01-10-154-041c
सहधर्मचरीं दासीं तथा मातृसमां सदा ।	SV-01-10-154-042a
सखीं च विहितां देवैर् नित्यं परमिकां रतिम् ॥	SV-01-10-154-042c
मात्रा पित्रा विरहितां सदा दाक्षिण्यभागिनीम् ।	SV-01-10-154-043a
वरयित्वा यथान्यायं मन्त्रवत्परिणीय च ॥	SV-01-10-154-043c
कुलीनां शीलसम्पन्नाम् अपत्यजननीमथ ।	SV-01-10-154-044a
त्वामहं जीवितस्यार्थे साध्वीमनपकारिणीम् ॥	SV-01-10-154-044c
परित्यक्तुं न शक्ष्यामि भार्यां नित्यमनुव्रताम् ||	SV-01-10-154-045ac
कुत एव परित्यक्तुं पुत्रं शक्ष्याम्यहं सुताम् |	SV-01-10-154-046a
भर्तुरर्थाय निक्षिप्तां न्यासं धात्रा महात्मना |	SV-01-10-154-046c
यस्यां दौहित्रजाँल्लोकान् आशंसे पितृभिस्सह ||	SV-01-10-154-046e
स्वयमुत्पादितां बालां कथमुत्स्रष्टुमुत्सहे ॥	SV-01-10-154-047ac
मन्यन्ते केचिदधिकं स्नेहं पुत्रे पितुर्नराः ।	SV-01-10-154-048a
कन्यायां केचिदपरे मम तुल्यावुभौ मतौ ॥	SV-01-10-154-048c
यस्यां लोके प्रतिष्ठा च वरं नित्यमथो सुखम् ।	SV-01-10-154-049a
अपापां तां कथं बालाम् उत्स्रष्टुमहमुत्सहे ॥	SV-01-10-154-049c
काङ्क्षमाणा रतिं चेह सुखानि च बहूनि च |	SV-01-10-154-050a
उत्पादयत्यपत्यानि धर्मकामार्थहेतवे ||	SV-01-10-154-050c
आत्मानमपि चोत्सृज्य गते प्रेतवशं मयि |	SV-01-10-154-051a
त्यक्ता ह्येते मया व्यक्तं नेह शक्ष्यन्ति जीवितुम् || 	SV-01-10-154-051c
एषां चान्यतमत्यागो नृशंसो गर्हितो बुधैः ।	SV-01-10-154-052a
स कृच्छ्रामहमापन्नो न शक्तस्तर्तुमापदम् ||	SV-01-10-154-052c
अहो धिक् कां गतिं त्वद्य गमिष्यामि सबान्धवः ।	SV-01-10-154-053a
सर्वैस्सह मृतं श्रेयो न च मे जीवितुं क्षमम् ॥ 	SV-01-10-154-053c
	
	
	
	
अध्यायः 155	
	
	
	
ब्राह्मणी	SV-01-10-155-001
न सन्तापस्त्वया कार्यः प्राकृतेनेव कर्हिचित् ।	SV-01-10-155-001a
न हि सन्तापकालोऽयं विशेषात् पुरुषस्य ह ॥	SV-01-10-155-001c
अवश्यं निधनं सर्वैर् गन्तव्यमिह मानवैः ।	SV-01-10-155-002a
अवश्यं करणीयार्थे सन्तापो नैव विद्यते ॥	SV-01-10-155-002c
भार्या पुत्रश्च दुहिता सर्वमात्मार्थमिष्यते ।	SV-01-10-155-003a
व्यथां च जहि बुद्ध्या त्वं स्वयं यास्यामि तत्र च ॥	SV-01-10-155-003c
एतद्धि परमं नार्याः कार्यं लोके सनातनम् ।	SV-01-10-155-004a
प्राणानपि परित्यज्य भर्तुर्हि हितमाचरेत् ॥	SV-01-10-155-004c
तच्च तत्र कृतं कर्म तवापीदं सुखावहम् ।	SV-01-10-155-005a
भवत्यमुत्र चाक्षय्यं लोकेऽस्मिंश्च यशस्करम् ॥	SV-01-10-155-005c
एष चैव गुरुर्धर्मो यं प्रवक्ष्याम्यहं तव ।	SV-01-10-155-006a
कामश्च तव धर्मश्च भूयानर्थः प्रदृश्यते ॥	SV-01-10-155-006c
यदर्थमिष्यते भार्या प्राप्तस्सोऽर्थस्त्वया मयि ।	SV-01-10-155-007a
कुमारश्चैव कन्या च कृताऽहमनृणा त्वया ॥	SV-01-10-155-007c
समर्थः पोषणे वापि सुतयो रक्षणे तथा ।	SV-01-10-155-008a
न त्वहं सुतयोश्शक्ता तथा रक्षणपोषणे ॥	SV-01-10-155-008c
ममापि त्वद्विहीनायाः सर्वकार्यार्थमानद ।	SV-01-10-155-009a
कथं स्यातां युतौ बालौ वृत्तिर्वापि कथं भवेत् ॥	SV-01-10-155-009c
कथं हि विधवा बाला बालपुत्रा विना त्वया ।	SV-01-10-155-010a
मिथुनं जीवयिष्यामि स्थिता साधुगते पथि ॥	SV-01-10-155-010c
अहं कृतावलिप्तैश्च प्रार्थ्यमानामिमां सुताम् ।	SV-01-10-155-011a
अयुक्तैस्तव सम्बन्धैः प्रार्थ्यमाना दुरात्मभिः ॥	SV-01-10-155-011c
स्थातुं पथि न शक्ष्यामि सज्जनेष्टे द्विजोत्तम ॥	SV-01-10-155-011
स्त्रीजन्म गर्हितं नाथ लोके दुष्टजनाकुले ।	SV-01-10-155-012a
मातापित्रोर्वशे कन्या प्रौढा भर्तृवशे तथा ॥	SV-01-10-155-012c
अभावे चानयोः पुत्रे स्वतन्त्रा स्त्री विगर्हिता ॥	SV-01-10-155-013ac
अनाथत्वं स्त्रियो द्वारं दुष्टानां विवृतं हि तत् ।	SV-01-10-155-014a
वस्त्रखण्डं घृताक्तं हि यथा सङ्कृष्यते श्वभिः ॥	SV-01-10-155-014c
कथं तव सुतं चेमम् एकं बालमसंस्कृतम् ।	SV-01-10-155-015a
पितृपैतामहे मार्गे नियोक्तुमहमुत्सहे ॥	SV-01-10-155-015c
कथं शक्ष्यामि बालेऽस्मिन्गुणानाधातुमीप्सितान् ।	SV-01-10-155-016a
अनाथे सर्वतो लुप्ते यथा त्वं धर्मदर्शनः ॥	SV-01-10-155-016c
सुतामपि च ते बालाम् अनाथां परिभूय माम् ।	SV-01-10-155-017a
अनर्हाः प्रार्थयिष्यन्ति शूद्रा वेदश्रुतिं यथा ॥	SV-01-10-155-017c
तां चेदहं न दित्सेयं त्वद्गुणैरुपबृंहिताम् ।	SV-01-10-155-018a
प्रमथ्यैनां हरेयुस्ते हविर्ध्वाङ्क्षा इवाध्वरे ॥	SV-01-10-155-018c
सम्प्रेक्षमाणाः पुत्रीं ते नानुरूपमिवात्मनः ||	SV-01-10-155-018
अनर्हवशमापन्नाम् इमां चापि सुतां तव |	SV-01-10-155-019a
अवलिप्तैर्नरैर्दृष्ट्वा मरिष्यामि न संशयः ॥	SV-01-10-155-019c
तौ च हीनौ मया बालौ त्वया चैव तथाऽऽत्मजौ ।	SV-01-10-155-020a
विनश्येतां न सन्देहो मत्स्याविव जलक्षये ॥	SV-01-10-155-020c
त्रितयं सर्वथा ब्रह्मन् विनशिष्यत्यसंशयम् ।	SV-01-10-155-021a
त्वया विहीनं तस्मात्त्वं मां परित्यक्तुमर्हसि ॥	SV-01-10-155-021c
इष्टा ह्येषा कुलस्त्रीणां पूर्वं भर्तुः परा गतिः ।	SV-01-10-155-022a
अनिष्टमिह पुत्राणां विषये परिवर्तितुम् ||	SV-01-10-155-022c
मितं ददाति हि पिता मितं माता मितं सुतः |	SV-01-10-155-023a
अमितस्य हि दातारं का पतिं नाभिनन्दति ||	SV-01-10-155-023c
परित्यक्तस्सुतश्चैव दुहितेयं तथा मया ।	SV-01-10-155-024a
बान्धवाश्च परित्यक्तास् त्वदर्थं जीवितं च मे ॥	SV-01-10-155-024c
यज्ञैस्तपोभिर्नियमैर् दानैश्च विविधैस्तथा ।	SV-01-10-155-025a
विशेष्यते स्त्रिया भर्तुर् नित्यं प्रियहितेप्सुता ॥	SV-01-10-155-025c
तदिदं यच्चिकीर्षामि धर्मं परमकं मतम् ।	SV-01-10-155-026a
इष्टं चैव हितं चैव तव चैव कुलस्य च ॥	SV-01-10-155-026c
इष्टानि वाप्यपत्यानि द्रव्याणि सुहृदः प्रियाः ।	SV-01-10-155-027a
आपद्धर्मप्रमोक्षाय भार्या चापि मनस्विनी ॥	SV-01-10-155-027c
एकतो वा कुलं कृत्स्नमात्मा वा कुलवर्धनः ।	SV-01-10-155-028a
न सर्वं सर्वमेति बुधानामेष निश्चयः ॥	SV-01-10-155-028c
स कुरुष्व मया कार्यं तारयात्मानमात्मना ।	SV-01-10-155-029a
अनुजानीहि मामार्य सुतौ ते परिरक्ष वै ॥	SV-01-10-155-029c
अवध्यास्स्त्रिय इत्याहुर् धर्मज्ञा धर्मनिश्चये ।	SV-01-10-155-030a
धर्मज्ञान् राक्षसानाहुर् न हन्यात् स च मामपि ॥	SV-01-10-155-030c
निस्संशयं वधः पुंसां स्त्रीणां संशयितो वधः ।	SV-01-10-155-031a
अतो मामेव धर्मज्ञ प्रस्थापयितुमर्हसि ॥	SV-01-10-155-031c
भुक्तं प्रियाण्यवाप्तानि धर्मश्च चरितो मया ।	SV-01-10-155-032a
त्वत्प्रसूतिः प्रिया प्राप्ता मा तप्स्ये त्यज्य जीवितम् ॥	SV-01-10-155-032c
समीक्ष्य तदहं सर्वं व्यवसायं करोमि च |	SV-01-10-155-033a
उत्सृज्यापि च मामार्य वेत्स्यस्यन्यामपि स्त्रियम् ||	SV-01-10-155-033c
ततः प्रतिष्ठितो धर्मो भविष्यति पुनस्तव |	SV-01-10-155-034a
न चाप्यधर्मः कल्याण बहुपत्नीकता नृणाम् ||	SV-01-10-155-034c
स्त्रीणां त्वधर्मस्सुमहान् भर्तुः पूर्वस्य लङ्घने ॥	SV-01-10-155-035ac
एतत्सर्वं समीक्ष्य त्वम् आत्मत्यागं च गर्हितम् ।	SV-01-10-155-036a
आत्मानं तारय ब्रह्मन् कुलं च मम दारकौ ॥	SV-01-10-155-036c
वैशम्पायनः  	SV-01-10-155-037
एवमुक्तस्तया भर्ता तां समालिङ्ग्य भारत ।	SV-01-10-155-037a
मुमोच बाष्पं शनकैस् सभार्यो भृशदुःखितः ॥	SV-01-10-155-037c
	
	
	
	
अध्यायः 156	
	
	
	
वैशम्पायनः	SV-01-10-156-001
तयोर्दुःखितयोर्वाक्यम् अतिमात्रं निशम्य सा ।	SV-01-10-156-001a
भृशं दुःखपरीताङ्गी कन्या तावभ्यभाषत ॥	SV-01-10-156-001c
 कन्या	SV-01-10-156-002
किमिदं भृशदुःखार्तौ रोरवीथो ह्यनाथवत् ।	SV-01-10-156-002a
ममापि श्रूयतां किञ्चित् तच्छ्रुत्वा च क्रियतां क्षमम् ॥	SV-01-10-156-002c
धर्मतोऽहं परित्याज्या युवयोर्नात्र संशयः ।	SV-01-10-156-003a
त्यक्तव्यां मां परित्यज्य त्रातं सर्वं मयैकया ॥	SV-01-10-156-003c
इत्यर्थमिष्यतेऽपत्यं तारयिष्यति मामिति ।	SV-01-10-156-004a
अस्मिन्नुपस्थिते काले तरतं प्लवया मया ॥	SV-01-10-156-004c
इह वा तारयेद्दुर्गाद् उत वा प्रेत्य तारयेत् ।	SV-01-10-156-005a
सर्वथा तारयेत् पुत्र आत्मा वै पुत्र उच्यते ॥	SV-01-10-156-005c
आकाङ्क्षन्तीह दौहित्रान् यदि नित्यं पितामहाः ।	SV-01-10-156-006a
तान् स्वयं वै परित्रास्ये रक्षन्ती जीवितं पितुः ॥	SV-01-10-156-006c
भ्राता हि मम बालोऽयं गते लोकान्तरं त्वयि ।	SV-01-10-156-007a
अचिरेणैव कालेन विनशिष्यत्यसंशयः ॥	SV-01-10-156-007c
तातेऽपि हि गते स्वर्गं विनष्टे च ममानुजे ।	SV-01-10-156-008a
पिण्डः पितॄणां व्युच्छिद्येत् तत् तेषामप्रियं भवेत् ॥	SV-01-10-156-008c
पित्रा त्यक्ता तथा मात्रा भ्रात्रा चैव न संशयः ।	SV-01-10-156-009a
दुःखाद्दुःखतरं प्राप्य म्रियेयमतथोचिता ॥	SV-01-10-156-009c
त्वयि त्वरोगविनिर्मुक्ते माता भ्राता च मे शिशुः ।	SV-01-10-156-010a
सन्तानश्चैव पिण्डश्च प्रतिष्ठास्यत्यसंशयम् ॥	SV-01-10-156-010c
आत्मा पुत्रस्सखा भार्या कृच्छ्रं तु दुहिता किल ।	SV-01-10-156-011a
स कृच्छ्रान्मोचयात्मानं मां च धर्मेण योजय ॥	SV-01-10-156-011c
अनाथा कृपणा बाला यत्र क्वचन शायिनी ।	SV-01-10-156-012a
भविष्यामि त्वया तात विहीना कृपणा वद ॥	SV-01-10-156-012c
अतस्त्वहं करिष्यामि कुलस्यास्य विमोक्षणम् ।	SV-01-10-156-013a
फलसंस्था भविष्यामि कृत्वा कर्म सुदुष्करम् ॥	SV-01-10-156-013c
अथवा यास्यसे तत्र त्यक्त्वा मां द्विजसत्तम ।	SV-01-10-156-014a
पीडिताऽहं भविष्यामि तच्चावेक्षस्व मामपि ॥	SV-01-10-156-014c
अतोऽस्मदर्थं धर्मार्थं प्रसवार्थं च सत्तम ।	SV-01-10-156-015a
आत्मानं परिरक्षस्व त्यक्तव्यां मां परित्यज ॥	SV-01-10-156-015c
अवश्यकरणीयेऽर्थे मा स्म कालव्यतिक्रमः ।	SV-01-10-156-016a
त्वया दत्तेन तोयेन भविष्यति हितं च मे ॥	SV-01-10-156-016c
किन्तु तस्मात्परं दुःखं यद् चयं स्वर्गते त्वयि ।	SV-01-10-156-017a
याचमानाः परादन्नं परिधावेमहि श्ववत् ||	SV-01-10-156-017c
त्वयि रोगविनिर्मुक्ते क्लेशादस्मात् सबान्धवे ।	SV-01-10-156-018a
असुतेव सती लोके भविष्यामि सुखान्विता ॥	SV-01-10-156-018c
इत्येतदुभयं तात निशाम्य तव यद्धितम् ।	SV-01-10-156-019a
तद्व्यवस्य तथाऽम्बाया हितं स्वस्य सुतस्य च ॥	SV-01-10-156-019c
मातापित्रोः पुनः पुत्रा भवितारो गुणान्विताः ।	SV-01-10-156-020a
न तु पुत्रस्य पितरौ पुनर्जातु भविष्यतः ॥	SV-01-10-156-020c
वैशम्पायनः 	SV-01-10-156-021
एवं बहुविधं तस्या निशम्य परिदेवितम् ।	SV-01-10-156-021a
पिता माता च सा चैव कन्या प्ररुरुदुस्त्रयः ॥	SV-01-10-156-021c
तथा प्ररुदितान् सर्वान् निशम्य तु सुतस्तयोः ।	SV-01-10-156-022a
उत्फुल्लनयनो बालः कलमव्यक्तमब्रवीत् ॥	SV-01-10-156-022c
मा पिता रोद मा मातर् मा स्वस इति पुनः पुनः ।	SV-01-10-156-023a
प्रहसन्निव सर्वांस्तान् एकैकं सोपसर्पति ॥	SV-01-10-156-023c
ततस्स तृणमादाय प्रहृष्टः पुनरब्रवीत् ।	SV-01-10-156-024a
अनेन तं हनिष्यामि राक्षसं पुरुषादनम् ॥	SV-01-10-156-024c
	
	
	
	
अध्यायः 157	
	
	
	
वैशम्पायनः	SV-01-10-157-001
तथाऽपि तेषां दुःखेन परीतानाण निरीक्ष्य च |	SV-01-10-157-001a
तथा ब्रुवन्तं तं बालं हर्षस्समभवत्तदा ||	SV-01-10-157-001c
इदमन्तरमित्येव कुन्ती मुपसृत्य तान् |	SV-01-10-157-002a
गतासूनमृतेनेव सान्त्वयामास वै गिरा ||	SV-01-10-157-002c
कुन्ती	SV-01-10-157-003
कुतोमूलमिदं दुःखं ज्ञातुमिच्छामि तत्त्वतः ।	SV-01-10-157-003a
तद्विदित्वाऽपकर्षेयं शक्यं चेदं परीक्षितुम् ॥	SV-01-10-157-003c
ब्राह्मणः	SV-01-10-157-004
उपपन्नं सतामेतद् यद्ब्रवीषि तपोधने ।	SV-01-10-157-004a
न तु दुःखमिदं शक्यं मानुषेण व्यपोहितुम् ॥	SV-01-10-157-004c
तथाऽपि तत्त्वमाख्यास्ये एतद्दुःखस्य सम्भवम् ।	SV-01-10-157-005a
शक्यं वा यदि वाऽशक्यं शृणु भद्रे यथातथम् ॥	SV-01-10-157-005c
समीपे नगरस्यास्य बको वसति राक्षसः ।	SV-01-10-157-006a
इतो गव्यूतिमात्रेऽस्ति यमुनागह्वरे गुहा ॥	SV-01-10-157-006c
तस्यां घोरस्स वसति जिघांसुः पुरुषादकः ।	SV-01-10-157-007a
बको नाम स नाम्ना वै दुष्टात्मा राक्षसाधमः ॥	SV-01-10-157-007c
ईशो जनपदस्यास्य पुरस्य च महाबलः ।	SV-01-10-157-008a
तेनोपसृष्टा नगरी वर्षमद्य त्रयोदशम् ॥	SV-01-10-157-008c
स पुष्टो मानुषैर्मांसैर् दुर्बुद्धिः पुरुषादकः |	SV-01-10-157-009a
तेनेयं पुरुषादेन भक्ष्यमाणा दुरात्मना |	SV-01-10-157-009c
अनाथा नगरी नाथं त्रातारं नाधिगच्छति ||	SV-01-10-157-009e
गुहायां च वसंस्तत्र बाधते सततं जनम् |	SV-01-10-157-010a
स्त्रियो बालांश्च वृद्धांश्च यूनश्चापि दुरात्मवान् ||	SV-01-10-157-010c
अत्र मन्त्रैश्च होमैश्च भोजनैश्चापि राक्षसः |	SV-01-10-157-011a
ईडितो द्विजमुख्यैश्च पूजितश्च दुरात्मवान् ||	SV-01-10-157-011c
यदा च सकलानेवं प्रसूदयति राक्षसः |	SV-01-10-157-012a
तदैनं ब्राह्मणास्सर्वे समये समयोजयन् ||	SV-01-10-157-012c
मा स्म कामाद्वधी रक्षो दास्यामस्ते सदा वयम् |	SV-01-10-157-013a
पर्यायेण यथाकामम् इह मांसोदनं प्रभो ||	SV-01-10-157-013c
स्रजश्चित्रास्तिलान् पिण्डाँल्लाजापूपसुरासवान् |	SV-01-10-157-014a
शृताशृतान् पानकुम्भान् स्थूलमांसं शृताशृतम् ||	SV-01-10-157-014c
वनमाहिषवाराहभाल्लूकं च शृताशृतम् |	SV-01-10-157-015a
रक्तकुम्भांश्च विवसान् अन्यांश्च विविधान् बहून् ||	SV-01-10-157-015c
अद्यसिद्धैस्समायुक्तैस् तिलचूर्णैस्समाकुलान् | 	SV-01-10-157-016a
कुलात् कुलाच्च पुरुषं बलीवर्दौ च कालकौ ॥	SV-01-10-157-016c
प्राप्स्यसि त्वमसङ्क्रुद्धो रक्षोभागं प्रकल्पितम् ।	SV-01-10-157-017a
तिष्ठेह समयेऽस्माकम् इत्ययाचन्त तं द्विजाः ॥	SV-01-10-157-017c
बाढमित्येव तद्रक्षस् तद्वचः प्रत्यगृह्णत |	SV-01-10-157-018a
परचक्रान्न बिभ्यच्च रक्षणं स करोति च ॥	SV-01-10-157-018c
तस्मिन् भागे सुनिर्दिष्टे चास्थितस्समयं बली ।	SV-01-10-157-019a
एकैकं चैव पुरुषं सम्प्रयच्छन्ति वेतनम् ॥	SV-01-10-157-019c
स वारो बहुभिर्वर्षैर् भवष्यत्यसुखाय वै ॥	SV-01-10-157-020ac
तद्विमोक्षाय ये चापि यतन्ते पुरुषाः क्वचित् ।	SV-01-10-157-021a
सपुत्रदारांस्तान् हत्वा तद्रक्षो भक्षयिष्यति ॥	SV-01-10-157-021c
नगरं चैव देशं च रक्षो बलसमन्वितम् |	SV-01-10-157-022a
रक्षत्यसुरराण्णित्यम् इमं जनपदं बली ||	SV-01-10-157-022c
वेत्रकीयगृहे राजा ह्येवं न्यायामुपाश्रितः  ।	SV-01-10-157-023a
अनामयं जनस्यास्य न करोतीह शाश्वतम् |	SV-01-10-157-023c
एतदर्हा वयं नूनं वसामो दुर्बलाश्रये ||	SV-01-10-157-023e
सत्सु चान्येषु देशेषु कुराजविषये रताः |	SV-01-10-157-024a
ब्राह्मणाः कस्य वक्तव्याः कस्य वा च्छन्दचारिणः ||	SV-01-10-157-024c
गुणैरेते वसन्त्येव कामगाः पक्षिणो यथा ॥	SV-01-10-157-025ac
राजानं प्रथमं विन्देत् ततो भार्यां ततो धनम् ।	SV-01-10-157-026a
राजन्यसति लोकेऽस्मिन् कुतो भार्या कुतो धनम् ||	SV-01-10-157-026c
त्रयेण सञ्चयेनेह ज्ञातीन् पुत्रांश्च धारयेत् |	SV-01-10-157-027a
विपीरतं मया त्त्वेतत् त्रितयं समुपार्जितम् ||	SV-01-10-157-027c
ते त्विमामापदं प्राप्य भृशं तप्यामहे वयम् |	SV-01-10-157-028a
सोऽयमस्माननुप्राप्तो वारः कुलविनाशनः ।	SV-01-10-157-028c
भोजनं पुरुषं पेयं प्रदेयं वेतनं मया ॥	SV-01-10-157-028e
न च मे विद्यते वित्तं सङ्क्रेतुं पुरुषं क्वचित् ।	SV-01-10-157-029a
सुहृज्जनं प्रदातुं च न शक्ष्यामि कथञ्चन ॥	SV-01-10-157-029c
गतिं चान्यां न पश्यामि तस्मान्मोक्षाय राक्षसात् ।	SV-01-10-157-030a
सोऽहं दुःखार्णवे मग्नो महत्यसुकरे भृशम् ॥	SV-01-10-157-030c
सहैवाहं गमिष्यामि बान्धवैरद्य राक्षसम् ।	SV-01-10-157-031a
ततो नस्सहितान् रक्षस् सर्वानेवोपभोक्ष्यति ॥	SV-01-10-157-031c
दुःखमूलमिदं भद्रे मयोक्तं प्रश्नतोऽनघे ॥	SV-01-10-157-032ac
	
	
	
	
अध्यायः 158	
	
	
	
कुन्ती	SV-01-10-158-001
न विषादस्त्वया कार्यो भयादस्मात् कथञ्चन ।	SV-01-10-158-001a
उपायः परिदृष्टोऽत्र तस्मान्मोक्षाय राक्षसात् |	SV-01-10-158-001c
नैव स्वयं सपुत्रस्य गमनं तत्र रोचये ||	SV-01-10-158-001e
एकस्तव सुतो बालः कन्या चैका तपस्विनी ।	SV-01-10-158-002a
न चैतयोस्तथा पत्न्या गमनं तव रोचये ॥	SV-01-10-158-002c
मम पञ्च सुता ब्रह्मंस् तेषामेको गमिष्यति ।	SV-01-10-158-003a
त्वदर्थं बलिमादाय तस्य पापस्य रक्षसः ॥	SV-01-10-158-003c
ब्राह्मणः	SV-01-10-158-004
नाहमेतत् करिष्यामि जीवितार्थं कथञ्चन ।	SV-01-10-158-004a
ब्राह्मणस्यातिथेश्चैव स्वार्थे प्राणान्वियोजनम् ॥	SV-01-10-158-004c
न त्वेतद्धर्मनित्यानां कुलीनानां सुदुष्करम् ।	SV-01-10-158-005a
यद्ब्राह्मणार्थं विसृजेद् आत्मानमपि चात्मजम् ॥	SV-01-10-158-005c
आत्मनस्तु वधश्श्रेयो बोद्धव्यमिति रोचये ।	SV-01-10-158-006a
ब्रह्मवध्यात्मवध्याभ्यां श्रेयानात्मवधो मम ॥	SV-01-10-158-006c
ब्रह्मवध्या परं पापं निष्कृतिर्नात्र विद्यते ।	SV-01-10-158-007a
बुद्धिपूर्वं कृत्वाऽपि प्रत्यवायो हि बुध्यते ॥	SV-01-10-158-007c
न त्वहं वधमाकाङ्क्षे स्वयमेवात्मनश्शुभे ।	SV-01-10-158-008a
परैः कृते वधे पापं न किञ्चिन्मम विद्यते ॥	SV-01-10-158-008c
अभिसन्धौ कृते तस्मिन् ब्राह्मणस्य वधे मया ।	SV-01-10-158-009a
निष्कृतिं न हि पश्यामि नृशंसं क्षुद्रमेव च ॥	SV-01-10-158-009c
आगतस्य गृहं त्यागस् तथैव शरणार्थिनः ।	SV-01-10-158-010a
याचमानस्य च वधो नृशंसं परमं मतम् ॥	SV-01-10-158-010c
कुर्यान्न निन्दितं कर्म न नृशंसं कथञ्चन ।	SV-01-10-158-011a
इति पूर्वे महात्मानः प्राहुर्धर्मविदो जनाः ॥	SV-01-10-158-011c
श्रेयसे सह दारेण विनाशोऽद्य मम स्वयम् ।	SV-01-10-158-012a
ब्राह्मणस्य वधं नाहम् अनुमंस्ये कथञ्चन ॥	SV-01-10-158-012c
कुन्ती 	SV-01-10-158-013
ममाप्येषा मतिर्ब्रह्मन् विप्रा रक्ष्या इति स्थिता ।	SV-01-10-158-013a
न चाप्यनिष्टः पुत्रो मे यदि पुत्रशतं भवेत् ॥	SV-01-10-158-013c
न चासौ राक्षसश्शक्तो मम पुत्रविनाशने ।	SV-01-10-158-014a
वीर्यवान् मन्त्रसिद्धश्च तेजस्वी च सुतो मम ॥	SV-01-10-158-014c
राक्षसाय च तत्सर्वं प्रापयिष्यति भोजनम् ।	SV-01-10-158-015a
मोक्षयिष्यति चात्मानम् इति मे निश्चिता मतिः ॥	SV-01-10-158-015c
समागताश्च वीरेण दृष्टपूर्वाश्च राक्षसाः ।	SV-01-10-158-016a
बलवन्तो महाकाया निहताश्चाप्यनेकशः ॥	SV-01-10-158-016c
न त्विदं केषुचिद्ब्रह्मन् व्याहर्तव्यं कथञ्चन ।	SV-01-10-158-017a
विद्यार्थिनो हि मे पुत्रान् विप्रकुर्युः कुतूहलात् ॥	SV-01-10-158-017c
गुरुणा चाननुज्ञातो ग्राहयेद्यस्सुतो मम ।	SV-01-10-158-018a
न कुर्यात्तस्य तत् कार्यम् इत्युवाच गुरुर्हितम् ॥	SV-01-10-158-018c
वैशम्पायनः	SV-01-10-158-019
एवमुक्तस्तु पृथया स विप्रो भार्यया सह ।	SV-01-10-158-019a
हृष्टस्सम्पूजयामास तद्वाक्यममृतोपमम् ॥	SV-01-10-158-019c
ततः कुन्ती च विप्रश्च सहितावनिलात्मजम् ।	SV-01-10-158-020a
तमब्रूतां कुरुष्वेति प्रतिजज्ञे तथेति सः ॥ 	SV-01-10-158-020c
	
	
	
	
	
अध्यायः 159	
	
	
वैशम्पायनः 	SV-01-10-159-001
प्रतिज्ञातेऽथ भीमेन करिष्यामीति  भारत ।	SV-01-10-159-001a
आजग्मुस्सहितास्सर्वे भैक्षमादाय पाण्डवाः ॥	SV-01-10-159-001c
भीमसेनं ततो दृष्ट्वा आपूर्णवदनं तथा ।	SV-01-10-159-002a
बुबोध धर्मराजस्तु हृषितं भीममच्युतम् |	SV-01-10-159-002c
हर्षितुं कारणं यत्तन्मनसाऽचिन्तयद्गुरुः ||	SV-01-10-159-002e
स समीक्ष्य तदा राजञ् पाण्डुपुत्रो युधिष्ठिरः |	SV-01-10-159-003a
आकारेणैव तं ज्ञात्वा पाण्डुपुत्रो युधिष्ठिरः ||	SV-01-10-159-003c
रहस्समुपविश्यैकस् ततः पप्रच्छ मातरम् ॥	SV-01-10-159-004ac
युधिष्ठिरः	SV-01-10-159-005 
किं चिकीर्षत्ययं कर्म भीमो भीमपराक्रमः ।	SV-01-10-159-005a
भवत्यनुमते कच्चित् स्वयं कर्तुमिहेच्छति ॥	SV-01-10-159-005c
कुन्ती	SV-01-10-159-006
ममैव वचनादेव करिष्यति परन्तपः ।	SV-01-10-159-006a
ब्राह्मणार्थे महत् कृत्यं मोक्षाय नगरस्य च ॥	SV-01-10-159-006c
किमिदं साहसं तीक्ष्णं भवत्या दुष्करं कृतम् ।	SV-01-10-159-007a
परित्यागं हि पुत्रस्य न प्रशंसन्ति साधवः ॥	SV-01-10-159-007c
कथं परसुतस्यार्थे स्वसुतं त्यक्तुमिच्छसि ।	SV-01-10-159-008a
लोकवेदविरुद्धं हि पुत्रत्यागः कृतस्त्वया ॥	SV-01-10-159-008c
यस्य बाहू समाश्रित्य सुखं सर्वे स्वपामहे ।	SV-01-10-159-009a
राज्यं चापहृतं क्षुद्रैर् आजिहीर्षामहे पुनः ॥	SV-01-10-159-009c
यस्य दुर्योधनो वीर्यं चिन्तयन्नमितौजसः ।	SV-01-10-159-010a
न शेते वसतीस्सर्वा दुःखाच्छकुनिना सह ॥	SV-01-10-159-010c
यस्य वीरस्य वीर्येण मुक्ता जतुगृहाद्वयम् ।	SV-01-10-159-011a
अन्येभ्यश्चैव पापेभ्यो निहतश्च पुरोचनः ॥	SV-01-10-159-011c
यस्य बाहू समाश्रित्य वसुपूर्णां वसुन्धराम् ।	SV-01-10-159-012a
इमां मन्यामहे प्राप्तां निहत्य धृतराष्ट्रजान् ॥	SV-01-10-159-012c
तस्य व्यवसितस्त्यागो बुद्धिमास्थाय कां त्वया ।	SV-01-10-159-013a
कच्चिन्नु दुःखैर्बुद्धिस्ते विप्लुता गतचेतसः ॥	SV-01-10-159-013c
कुन्ती	SV-01-10-159-014
युधिष्ठिर न सन्तापः कार्यः प्रति वृकोदरम् ।	SV-01-10-159-014a
न चायं बुद्धिदौर्बल्याद् व्यवसायः कृतो मया |SV-01-10-159-014e	SV-01-10-159-014c
दृष्ट्वा वीरस्य विक्रान्तं तदा जतुगृहे महत् ।	SV-01-10-159-015a
हिडिम्बस्य वधाच्चैवं विश्वासोऽयं वृकोदरे ॥	SV-01-10-159-015c
बाह्वोर्बलं हि भीमस्य नागायुतसमं महत् ।	SV-01-10-159-016a
येन यूयं गजप्रख्या निर्व्यूढा वारणावतात् ॥	SV-01-10-159-016c
वृकोदराद्बलीहान्यो न जातो जनिष्यति ।	SV-01-10-159-017a
योऽभ्युदीयाद्युधि श्रेष्ठम् अपि वज्रधरं स्वयम् ॥	SV-01-10-159-017c
जातमात्रः पुरा चैव ममाङ्कात् पतितो गिरौ ।	SV-01-10-159-018a
शरीरगौरवाद्यस्य शिला गात्रैर्विचूर्णिता ॥	SV-01-10-159-018c
तदहं प्रज्ञया ज्ञात्वा बलं भीमस्य पाण्डव ।	SV-01-10-159-019a
प्रतिकारे च विप्रस्य ततः कृतवती मतिम् ॥	SV-01-10-159-019c
न च मोहान्न चाज्ञानान्न च लोभान्नच भ्रमात् ।	SV-01-10-159-020a
इदं व्यवसितं वीर बुद्धिपूर्वमिदं कृतम् ॥	SV-01-10-159-020c
अर्थौ द्वावपि निर्वृत्तौ युधिष्ठिर भविष्यतः ।	SV-01-10-159-021a
प्रतीकारश्च वासस्य धर्मश्च चरितो महान् ॥	SV-01-10-159-021c
यो ब्राह्मणस्य साहाय्यं कुर्यादर्थेषु केषुचित् ।	SV-01-10-159-022a
क्षत्रियस्स शुभाँल्लोकान् आप्नुयादिति निश्चितम् ॥	SV-01-10-159-022c
क्षत्रियः क्षत्रियस्यैव कुर्वाणो वधमोक्षणम् ।	SV-01-10-159-023a
विपुलां कीर्तिमाप्नोति लोकेऽस्मिंश्च परत्र च ॥	SV-01-10-159-023c
वैश्यस्यैव च साहाय्यं कुर्वाणः क्षत्रियो भुवि ।	SV-01-10-159-024a
स सर्वेष्वपि लोकेषु प्रजा रञ्जयते ध्रुवम् ॥	SV-01-10-159-024c
शूद्रं तु मोक्षयेच्छत्रुम् उद्विग्नं शरणार्थिनम् ।	SV-01-10-159-025a
प्राप्नोतीह कुले जन्म सद्द्रव्ये राजसत्कृते ॥	SV-01-10-159-025c
एवं हि भगवान् व्यासः पुरा कौरवनन्दन ।	SV-01-10-159-026a
प्रोवाच सुतरां प्राज्ञ तस्मादेतच्चिकीर्षितम् ॥ 	SV-01-10-159-026c
युधिष्ठिरः	SV-01-10-159-027
उपपन्नमिदं मातस् त्वया यद्बुद्धिपूर्वकम् |	SV-01-10-159-027a
आर्तस्य ब्राह्मणस्यैवम् अनुक्रोशादिदं कृतम् ||	SV-01-10-159-027c
ध्रुवमेव महाबाहुर् विजित्य पुरुषादकम् |	SV-01-10-159-028a
आगन्ता नगरं चैव तस्मात् पापाद्विमोक्ष्यते ||	SV-01-10-159-028c
यथा चैव न नो विद्युर् नरा नगरवासिनः |	SV-01-10-159-029a
तथाऽयं ब्राह्मणो वाच्यं परिगृह्य च यत्नतः ||	SV-01-10-159-029c
वैशम्पायनः 	SV-01-10-159-030
युधिष्ठिरेण सम्मन्त्र्य ब्राह्मणार्थमरिन्दम |	SV-01-10-159-030a
कुन्ती प्रविश्य तान् सर्वान् सान्त्वयामास भारत ॥	SV-01-10-159-030c
अथ रात्र्यां व्यतीतायां भीमसेनो महाबलः |	SV-01-10-159-031a
ब्राह्मणं समुपागम्य वाक्यमेतदुवाच ह ||	SV-01-10-159-031c
भीमसेनः	SV-01-10-159-032
आपदस्त्वां मोचयेयं सपुत्रं ब्राह्मणप्रियम् |	SV-01-10-159-032a
मा भैषी राक्षसात्तस्मान्मां ददातु बलिं भवान् ||	SV-01-10-159-032c
इह मामाशितं कर्तुं प्रयतस्व भवद्गृहे |	SV-01-10-159-033a
अथात्मानं प्रदास्यामि तस्मै घोराय रक्षसे ||	SV-01-10-159-033c
त्वरध्वं किं विलम्बध्वं मा चिरं कुरुतानघाः |	SV-01-10-159-034a
व्यवस्येयं मम प्राणैर् युष्मान् रक्षितुमद्य वै ||	SV-01-10-159-034c
वैशम्पायनः	SV-01-10-159-035
एवमुक्तस्तु भीमेन ब्राह्मणो भरतर्षभ |	SV-01-10-159-035a
सुहृदां तत् समाख्याय ददावन्नं सुसंस्कृतम् ||	SV-01-10-159-035c
पिशितोदनमाजह्रुर् अथास्मै पुरवासिनः |	SV-01-10-159-036a
सघृतं सोपदंशं च सूपैर्नानाविधैस्सह ||	SV-01-10-159-036c
तदाऽशित्वा भीमसेनो मांसानि विविधानि च |	SV-01-10-159-037a
मोदकानि च मुख्यानि चित्रोदनचयान् बहून् ||	SV-01-10-159-037c
ततोऽपिबद्दधिघटान् सुबहून् द्रोणसम्मितान् ||	SV-01-10-159-038ac
तस्य भुक्तवतः पौरा यथावत समुपार्जितम् |	SV-01-10-159-039a
उपजह्रुर्भूतभागं समृद्धमनसस्तदा ||	SV-01-10-159-039c
समारुह्यान्नसम्पूर्ण शकटं स वृकोदरः |	SV-01-10-159-040a
प्रययौ तूर्यनिर्घोषैः पौरैश्च परिवारितः ||	SV-01-10-159-040c
आत्मानमेवोऽन्नभूतो राक्षसाय प्रदास्यति |	SV-01-10-159-041a
तरुणोऽप्रतिरूपश्च दृढ औदरिको युवा ||	SV-01-10-159-041c
वाग्भिरेवम्प्रकाराभिस् स्तूयमानो वृकोदरः |	SV-01-10-159-042a
चुचोद स बलीवर्दौ युक्तौ सर्वाङ्गकालकौ ||	SV-01-10-159-042c
वादित्राणां प्रणादेन ततस्तं पुरुषादकम् |	SV-01-10-159-043a
अभ्यगच्छत् सुसंहृष्टस् सर्वत्र मनुजैर्वृतः ||	SV-01-10-159-043c
सम्प्राप्य स च तं देशम् एकाकी समुपाययौ |	SV-01-10-159-044a
पुरुषादभयाद्भीतस् तत्रैवासीज्जनव्रजः ||	SV-01-10-159-044c
स गत्वा दूरमध्वानं दक्षिणामभितो दिशम् |	SV-01-10-159-045a
यथोपदिष्टमुद्देशे ददर्श विपुलं द्रुमम् ||	SV-01-10-159-045c
केशमज्जास्थिमेदोभिर् बाहूरुचरणैरपि |	SV-01-10-159-046a
आर्द्रैश्शुष्कैश्च सङ्कीर्णम् अभितोऽथ वनस्पतिम् ||	SV-01-10-159-046c
गृध्रकङ्कबलच्छन्नं गोमायुगणसङ्कुलम् |	SV-01-10-159-047a
उग्रगन्धमचक्षुष्यं श्मशानमिव दारुणम् ||	SV-01-10-159-047c
तं प्रविश्य महावृक्षं चिन्तयामास वीर्यवान् |	SV-01-10-159-048a
यावन्न दृश्यते रक्षो बकस्तु बलदर्पितः ||	SV-01-10-159-048c
रुचिरं विविधैर्भोज्यैर् अन्नैर्गिरिनिभैरिदम् ||	SV-01-10-159-049ac
शकटं सूपसम्पूर्णं यावद्रक्ष्यति राक्षसः |	SV-01-10-159-050a
तावदेवेह भोक्ष्येऽहं दुर्लभं हि पुनर्भवेत् |	SV-01-10-159-050c
विप्रकीर्येत सर्वं हि प्रयुद्धे मयि रक्षसा ||	SV-01-10-159-050c
अभोज्यं च शवं स्पृष्ट्वा विगृहीते बके भवेत् | 	SV-01-10-159-051a
स त्वेवं भीमकर्मा तु भीमसेनोऽभिलक्ष्य च ||	SV-01-10-159-051c
उपविष्टश्शनैरन्नं भुङ्क्ते स्म परमं परम् |	SV-01-10-159-052a
तं ततस्सर्वतोऽपश्यन् द्रुमानारुह्य नागराः ||	SV-01-10-159-052c
नारक्षो बलिमश्नीया् एवं बहु च मानवाः |	SV-01-10-159-053a
भुङ्क्ते ब्राह्मणरूपेण  बकोऽयमिति चाब्रुवन् ||	SV-01-10-159-053c
स तं हसति तेजस्वी तदन्नमुपयुज्य च |	SV-01-10-159-054a
आसाद्य च वनं तस्य रक्षसः पाण्डवो बली ||	SV-01-10-159-054c
आजुहाव ततो नाम्ना तदन्नमुपयोजयन् ||	SV-01-10-159-055ac
ततस्स राक्षसश्श्रुत्वा भीमसेनस्य तद्वचः |	SV-01-10-159-056a
आजगाम सुसङ्क्रुद्धो यत्र भीमो व्यवस्थितः ||	SV-01-10-159-056c
महाकायो महावेगो दारयन्निव मेदिनीम् |	SV-01-10-159-057a
त्रिशिखां भ्रुकुटिं कृत्वा सन्दश्य दशनच्छदम् ||	SV-01-10-159-057c
भुञ्जानमन्नं तं दृष्ट्वा भीमसेनं स राक्षसः |	SV-01-10-159-058a
विवृत्य नयने क्रुद्ध इदं वचनमब्रवीत् ||	SV-01-10-159-058c
बकः 	SV-01-10-159-059
कोऽयमन्नमिदं भुङ्क्ते मदर्थमुपकल्पितम् |	SV-01-10-159-059a
पश्यतो मम दुर्बुद्धिर् यियासुर्यमसादनम् ||	SV-01-10-159-059c
वैशम्पायनः 	SV-01-10-159-060
भीमसेनस्तु तच्छ्रुत्वा प्रहसन्निव भारत |	SV-01-10-159-060a
राक्षसं तमनादृत्य भुङ्क्त एव पराङ्मुखः ||	SV-01-10-159-060c
ततस्स भैरवं कृत्वा समुद्यम्य करावुभौ |	SV-01-10-159-061a
अभ्यद्रवद्भीमसेनं जिघांसुः पुरुषादकः ||	SV-01-10-159-061c
तथाऽपि परिभूयैनं नेक्षमाणो वृकोदरः |	SV-01-10-159-062a
राक्षसं भुङ्क्त एवान्नं पाण्डवः परवीरहा ||	SV-01-10-159-062c
अमर्षेण तु सम्पूर्णः कुन्तीपुत्रस्य राक्षसः |	SV-01-10-159-063a
जघान पृष्ठे पाणिभ्याम् उभाभ्यां पृष्ठमास्थितः ||	SV-01-10-159-063c
तथा बलवता भीमः पाणिभ्यां भृशमाहतः |	SV-01-10-159-064a
नैवावलोकयामास भुङ्क्त एव पराङ्मुखः ||	SV-01-10-159-064c
ततस्स भूयस्सङ्क्रुद्धो वृक्षमादाय राक्षसः |	SV-01-10-159-065a 
ताडयिष्यंस्तदा भीमं पुनरभ्यद्रवद्बली ||	SV-01-10-159-065c
न्यस्तं क्रुद्धेन तं वृक्षं प्रतिजग्राह वीर्यवान् |	SV-01-10-159-066a
सव्येन पाणिना भीमो दक्षिणेनाऽपि भुक्तवान् ||	SV-01-10-159-066c
ततो भीमश्शनैर्भुक्त्वा तदन्नं पुरुषर्षभ |	SV-01-10-159-067a
वार्युपस्पृश्य संहृष्टस् तस्थौ गिरिरिवाचलः ||	SV-01-10-159-067c
भुजवेगं तथाऽसफोटं क्ष्वेलितं च महास्वनम् |	SV-01-10-159-068a
कृत्वाऽऽह्वयत सङ्क्रुद्धो भीमसेनोऽथ राक्षसम् ||	SV-01-10-159-068c
भीमसेनः 	SV-01-10-159-069
बहुकालं सुपुष्टं ते शरीरं राक्षसाधम |	SV-01-10-159-069a
मद्बाहुबलमाश्रित्य न त्वं भूयो भविष्यसि |	SV-01-10-159-069c
अद्य मद्बाहुनिष्पिष्टो गमिष्यसि यमक्षयम् ||	SV-01-10-159-069c
अद्यप्रभृति स्वप्स्यन्ति वेत्रकीयनिवासिनः |	SV-01-10-159-070a
निरुद्विग्नाः पुरस्यास्य कण्टके सूद्धृते मया ||	SV-01-10-159-070c
अद्य युद्धे शरीरं ते कङ्कगोमायुवायसाः |	SV-01-10-159-071a
मया हतस्य खादन्तु विकर्षन्तु च भूतले ||	SV-01-10-159-071c
	
	
	
अध्यायः 160	
	
	
	
वैशम्पायनः 	SV-01-10-160-001
तेन शब्देन वित्रस्तो जनस्सर्वोऽथ रक्षसः ।	SV-01-10-160-001a
निष्पपात गृहाद्राजन् सहैव परिचारिभिः ॥	SV-01-10-160-001c
ततस्तु निहतं दृष्ट्वा राक्षसेन्द्रं महाबलम् ।	SV-01-10-160-002a
बकाः परमसन्त्रस्ता भीमं शरणमाययुः ॥	SV-01-10-160-002c
तान् भीतान् विगतज्ञानान् भीमः प्रहरतां वरः ।	SV-01-10-160-003a
सान्त्वयामास बलवान् समये च न्यवेशयत् ॥	SV-01-10-160-003c
न हिंस्या मानुषा भूयो युष्माभिरिह कर्हिचित् ।	SV-01-10-160-004a
हिंसतां च वधश्शीघ्रमम् एवमेव भविष्यति ॥	SV-01-10-160-004c
तस्य तद्वचनं श्रुत्वा तानि रक्षांसि भारत ।	SV-01-10-160-005a
एवमस्त्विति तं प्राहुर् जगृहुस्समयं च तम् |	SV-01-10-160-005c
सगणस्तु बकभ्राता प्राणमत्पाण्डवं तदा ||	SV-01-10-160-005e
ततः प्रभृति रक्षांसि तत्र सौम्यानि भारत ।	SV-01-10-160-006a
नगरे प्रत्यदृश्यन्त नरैर्नगरवासिभिः ॥	SV-01-10-160-006c
ततो भीमस्तमादाय गतासुं पुरुषादकम् ।	SV-01-10-160-007a
निष्कर्णनेत्रं निर्जिह्वं निस्सञ्ज्ञं कण्ठपीडनात् ||	SV-01-10-160-007c
कुर्वन्तं बहुधा चेष्टां सनादं समकर्षत ॥	SV-01-10-160-008ac
स एव राक्षसो नूनं पुनरायाति नः पुरीम् |	SV-01-10-160-009a
सबालवृद्धाः पुरुषा इति भीताः प्रदुद्रुवुः ।	SV-01-10-160-009c
द्वारदेशे विनिक्षिप्य नगरस्य जगाम तम् ||	SV-01-10-160-009e
ततस्स भीमस्तं हत्वा गत्वा ब्राह्मणवेश्म तत् |	SV-01-10-160-010a
बलीवर्दौ च शकटं ब्राह्मणाय न्यवेदयत् ||	SV-01-10-160-010c
आचचक्षेऽथ तत्सर्वं रात्रौ युद्धमभूद्यथा ॥	SV-01-10-160-011ac
ततो नरा विनिष्क्रम्य नागराः काल्यमेव तु ।	SV-01-10-160-012a
ददृशुर्निहतं भूमौ राक्षसं रुधिरोक्षितम् |	SV-01-10-160-012c
तमद्रिकूटप्रतिमं विनिकीर्णं भयावहम् ||	SV-01-10-160-012e
एकचक्रां पुनर्गत्वा प्रवृत्तिं प्रददुः पुरे ||	SV-01-10-160-013ac
ततस्सहस्रशो राजन् नरा नगरवासिनः |	SV-01-10-160-014a
तत्राजग्मुर्बकं द्रष्टुं सस्त्रीका वृद्धबालकाः ||	SV-01-10-160-014c
ततस्ते विस्मितास्सर्वे कर्म दृष्ट्वाऽतिमानुषम् ।	SV-01-10-160-015a
दैवतान्यर्चयामासुस् सर्वाण्येव विशाम्पते ॥	SV-01-10-160-015c
ततः परीक्षयामासुः कस्य वारोऽद्य भोजने ।	SV-01-10-160-016a
ज्ञात्वा चागम्य तं विप्रं पप्रच्छुः सर्वमेव तत् ॥	SV-01-10-160-016c
पृच्छमानो बहुविधं रक्षमाणश्च पाण्डवान् ।	SV-01-10-160-017a
उवाच नागरान् सर्वान् काश्यपो नामतस्तदा ॥	SV-01-10-160-017c
ब्राह्मणः	SV-01-10-160-018
आज्ञापितं मामनिज्ञं रुदन्तं सह बन्धुभिः ।	SV-01-10-160-018a
ददर्श ब्राह्मणः कश्चिन्मन्त्रसिद्धो महाबलः ॥	SV-01-10-160-018c
परिपृच्छ्य स मां पूर्वं परिक्लेशं पुरस्य च ।	SV-01-10-160-019a
अब्रवीद्ब्राह्मणश्रेष्ठ आश्वास्य प्रहसन्निव ॥	SV-01-10-160-019c
प्रापयिष्याम्यहं तस्मा इदमन्नं दुरात्मने ।	SV-01-10-160-020a
मन्निमित्तं भयं चापि न कार्यमिति वीर्यवान् ॥	SV-01-10-160-020c
स तदन्नमुपादाय गतो बकवनं प्रति ।	SV-01-10-160-021a
तेन नूनं भवेदेतत् कर्म लोकहितं कृतम् ॥	SV-01-10-160-021c
ततस्ते ब्राह्मणास्सर्वे क्षत्रियाश्च सुविस्मिताः ।	SV-01-10-160-022a
वैश्याश्शूद्राश्च मुदिताश्चक्रुर्ब्रह्ममहं तदा ॥	SV-01-10-160-022c
ततो जानपदास्सर्वे आजग्मुर्नगरं प्रति ।	SV-01-10-160-023a
तमद्भुततमं द्रष्टुं पार्थास्तत्रैव चाभवन् ॥	SV-01-10-160-023c
वेत्रकीयगृहे सर्वे परिवार्य वृकोदरम् ।	SV-01-10-160-024a
विस्मयादभ्यगच्छंस्तं भीमं भीमपराक्रमम् ॥	SV-01-10-160-024c
न वै न सम्भवेत्सर्वं ब्राह्मणेषु महात्मसु ।	SV-01-10-160-025a
इति सत्कृत्य तं पौराः परिवव्रुस्समन्ततः ॥	SV-01-10-160-025c
अयं त्राताऽर्थिनस्सर्वान् पितेव परमार्थवित् ।	SV-01-10-160-026a
अस्य शुश्रूषयौ पादौ प्रतिवारमुपास्महे |	SV-01-10-160-026c
पशुमद्दधिमच्चास्य वारं भक्तमुपाहरन् ||	SV-01-10-160-026e
तस्मिन् हते ते पुरुषा भीतास्ते समनुबोधयन् ॥	SV-01-10-160-027ac
ततः सम्प्राद्रवन् पार्थास् सह मात्रा परन्तपाः ।	SV-01-10-160-028a
आगच्छन्नेकचक्रां ते पाण्डवाः संशितव्रताः ॥	SV-01-10-160-028c
वैदिकाध्ययने युक्ता जटिला ब्रह्मचारिणः ।	SV-01-10-160-029a
अवसंस्ते च तत्रापि ब्राह्मणस्य निवेशने ।	SV-01-10-160-029c
मात्रा सहैकचक्रायां दीर्घकालं सुखोषिताः ॥ 	SV-01-10-160-029e
	
	
	
	
अध्यायः 161	
	
	
	
वैशम्पायनः 	SV-01-10-161-001
तेन शब्देन वित्रस्तो जनस्सर्वोऽथ रक्षसः ।	SV-01-10-161-001a
निष्पपात गृहाद्राजन् सहैव परिचारिभिः ॥	SV-01-10-161-001c
ततस्तु निहतं दृष्ट्वा राक्षसेन्द्रं महाबलम् ।	SV-01-10-161-002a
बकाः परमसन्त्रस्ताः भीमं शरणमाययुः ॥	SV-01-10-161-002c
तान् भीतान् विगतज्ञानान् भीमः प्हरतां वरः ।	SV-01-10-161-003a
सान्त्वयामास बलवान् समये च न्यवेशयत् ॥	SV-01-10-161-003c
न हिंस्या मानुषा भूयो युष्माभिरिह कर्हिचित् ।	SV-01-10-161-004a
हिंसतां च वधश्शीघ्रम् एवमेव भविष्यति ॥	SV-01-10-161-004c
तस्य तद्वचनं श्रुत्वा तानि रक्षांसि भारत ।	SV-01-10-161-005a
एवमस्त्विति तं प्राहुर्जगृहुस्समयं च तम् ।	SV-01-10-161-005c
सगणस्तु बकभ्राता प्राणमत्पाण्डवं तदा ॥	SV-01-10-161-005e
ततः प्रभृति रक्षांसि तत्र सौम्यानि भारत ।	SV-01-10-161-006a
नगरे प्रत्यदृश्यन्त नरैर्नगरवासिभिः ॥	SV-01-10-161-006c
ततो भीमस्तमादाय गतासुं पुरुषादकम् ।	SV-01-10-161-007a
निष्कर्णनेत्रं निर्जिह्वं निस्सञ्ज्ञं कण्ठपीडनात् ॥	SV-01-10-161-007c
कुर्वन्तं बहुधा चेष्टां सनादं समकर्षत ॥	SV-01-10-161-008ac
स एव राक्षसो नूनं पुनरायाति नः पुरीम् ।	SV-01-10-161-009a
सबालवृद्धाः पुरुषा इति भीताः प्रदुद्रुवुः ।	SV-01-10-161-009c
द्वारदेशे विनिक्षिप्य नगरस्य जगाम तम् ॥	SV-01-10-161-009e
ततस्स भीमस्तं हत्वा गत्वा ब्राह्मणवेश्म तत् ।	SV-01-10-161-010a
बलीवर्दौ च शकटं ब्राह्मणाय न्यवेदयत् ॥	SV-01-10-161-010c
आचचक्षेऽथ तत्सर्वं रात्रौ युद्दमभूद्यथा ॥	SV-01-10-161-011ac
ततो नरा विनिष्क्रम्य नागराः काल्यमेव तु ।	SV-01-10-161-012a
ददृशुर्निहतं भूमौ राक्षसं रुधिरोक्षितम् ।	SV-01-10-161-012c
तमद्रिकूटप्रतिमं विनिकीर्णं भयावहम् ॥	SV-01-10-161-012e
एकचक्रां पुनर्गत्वा प्रवृत्तिं प्रददुः पुरे ॥	SV-01-10-161-013ac
ततस्सहस्रशो राजन् नरा नगरवासिनः ।	SV-01-10-161-014a
तत्राऽऽजग्मुर्बकं द्रष्टुं सस्त्रीका वृद्धबालकाः ॥	SV-01-10-161-014c
ततस्ते विस्मितास्सर्वे कर्म दृष्ट्वाऽतिमानुषम् ।	SV-01-10-161-015a
दैवतान्यर्चयामासुस्सर्वाण्येव विशाम्पते ॥	SV-01-10-161-015c
ततः परीक्षयामासुः कस्य वारोऽद्य भोजने ।	SV-01-10-161-016a
ज्ञात्वा चागम्य तं विप्रं पप्रच्छुः सर्वमेव तत् ॥	SV-01-10-161-016c
पृच्छमानो बहुविधं रक्षमाणश्च पाण्डवान् ।	SV-01-10-161-017a
उवाच नागरान् सर्वान् काश्यपो नामतस्तदा ॥	SV-01-10-161-017c
ब्राह्मणः	SV-01-10-161-018
आज्ञापितं मामनिशं रुदन्तं सह बन्धुभिः ।	SV-01-10-161-018a
ददर्श ब्राह्मणः कश्चिन्मन्त्रसिद्धो महाबलः ॥	SV-01-10-161-018c
परिपृच्छ्य स मां पूर्वं परिक्लेशं पुरस्य च ।	SV-01-10-161-019a
अब्रवीद्ब्राह्मणश्रेष्ठ आश्वास्य प्रहसन्निव ॥	SV-01-10-161-019c
प्रापयिष्याम्यहं तस्मा इदमन्नं दुरात्मने ।	SV-01-10-161-020a
मन्निमित्तं भयं चापि न कार्यमिति वीर्यवान् ॥	SV-01-10-161-020c
स तदन्नमुपादाय गतो बकवनं प्रति ।	SV-01-10-161-021a
तेन नूनं भवेदेतत् कर्म लोकहितं कृतम् ॥	SV-01-10-161-021c
ततस्ते ब्राह्मणास्सर्वे क्षत्रियाश्च सुविस्मिताः ।	SV-01-10-161-022a
वैश्याश्शूद्राश्च मुदिताश्चक्रुर्ब्रह्ममहं तदा ॥	SV-01-10-161-022c
ततो जानपदास्सर्व आजग्मुर्नगरं प्रति ।	SV-01-10-161-023a
तमद्भुततमं द्रष्टुं पार्थास्तत्रैव चाभवन् ॥	SV-01-10-161-023c
वेत्रकीयगृहे सर्वे परिवार्य वृकोदरम् ।	SV-01-10-161-024a
विस्मयादभ्यगच्छंस्तं भीमं भीमपराक्रमम् ॥	SV-01-10-161-024c
न वै न सम्भवेत्सर्वं ब्राह्मणेषु महात्मसु ।	SV-01-10-161-025a
इति सत्कृत्य तं पौराः परिवव्रुस्समन्ततः ॥	SV-01-10-161-025c
अयं त्राताऽर्थिनस्सर्वान् पितेव परमार्थवित् ।	SV-01-10-161-026a
अस्य शुश्रूषया पादौ प्रतिवारमुपास्महे ।	SV-01-10-161-026c
पशुमद्दधिमच्चास्य वारं भक्तमुपाहरन् ॥	SV-01-10-161-026e
तस्मिन् हते ते पुरुषा भीतास्ते तमवबोधयन् ॥	SV-01-10-161-027ac
ततस्सम्प्राद्रवन् पार्थास्सह मात्रा परन्तपाः ।	SV-01-10-161-028a
आगच्छन्नेकचक्रां ते पाण्डवास्संशितव्रताः ॥	SV-01-10-161-028c
वैदिकाध्ययने युक्ता जटिला ब्रह्मचारिणः ।	SV-01-10-161-029a
अवसंस्ते च तत्रापि ब्राह्मणस्य निवेशने ।	SV-01-10-161-029c
मात्रा सहैकचक्रायां दीर्घकालं सुखोषिताः ॥	SV-01-10-161-029e
	
	
	
	
	
अध्यायः 162	
	
	
	
जनमेजयः 	SV-01-11-162-001
ते तदा पुरुषव्याघ्रा निहत्य बकराक्षसम् ।	SV-01-11-162-001a
अत ऊर्ध्वं तदा ब्रह्मन् किमकुर्वत पाण्डवाः ॥	SV-01-11-162-001c
वैशम्पायनः	SV-01-11-162-002
तत्रैव न्यवसन् राजन् निहत्य बकराक्षसम् ।	SV-01-11-162-002a
अधीयाना नरव्याघ्रा ब्राह्मणस्य निवेशने ॥	SV-01-11-162-002c
ततः कदाचित्काले तु ब्राह्मणस्संशितव्रतः ।	SV-01-11-162-003a
प्रतिश्रयार्थी तद्वेश्म ब्राह्मणस्यागमत्तदा ॥	SV-01-11-162-003c
स सम्यक् पूजयित्वा तु विद्वान् विप्रर्षभस्तदा ।	SV-01-11-162-004a
ददौ प्रतिश्रयं तस्मै तदा सर्वातिथिर्वशी ॥	SV-01-11-162-004c
ततस्ते पाण्डवास्सर्वे कुन्ती च भरतर्षभ ।	SV-01-11-162-005a
उपासाञ्चक्रिरे विप्रं कथयन्तं कथाश्शुभाः ॥	SV-01-11-162-005c
कथयामास देशान् स तीर्थानि विविधानि च ।	SV-01-11-162-006a
राज्ञश्च विविधाकारान् पुराणि च वनानि च ॥	SV-01-11-162-006c
स तत्राकथयद्विप्रः कथान्ते जनमेजय ।	SV-01-11-162-007a
पञ्चालेष्वद्भुताकारं याज्ञसेन्यास्स्वयंवरम् ॥	SV-01-11-162-007c
धृष्टद्युम्नस्य चोत्पत्तिं द्रोणस्य च शिखण्डिनः ।	SV-01-11-162-008a
अयोनिजत्वं कृष्णाया द्रुपदस्य महामखे ॥	SV-01-11-162-008c
तदद्भुततमं श्रुत्वा पाण्डवास्सत्यविक्रमाः ।	SV-01-11-162-009a
विस्तरेणैव पप्रच्छुः कथां तां पुरुषर्षभाः ॥	SV-01-11-162-009c
पाण्डवाः	SV-01-11-162-010
कथं द्रुपदपुत्रस्य धृष्टद्युम्नस्य पावकात्।	SV-01-11-162-010a
सम्भवो वेदिमध्ये च कथं कृष्णा व्यजायत ॥	SV-01-11-162-010c
कथं द्रोणान्महेष्वासात् सर्वाण्यस्त्राण्यशिक्षयत् ।	SV-01-11-162-011a
धृष्टद्युम्नो महेष्वासः कथं द्रोणस्य मृत्युदः ।	SV-01-11-162-011c
कथं प्रियसखायौ तौ भिन्नौ कस्य कृतेऽनघ ॥	SV-01-11-162-011e
वैशम्पायनः	SV-01-11-162-012
एवं तैश्चोदितो विप्रो राजन् स पुरुषर्षभैः ।	SV-01-11-162-012a
कथयामास तत्सर्वं द्रौपदीसम्भवं तदा ॥	SV-01-11-162-012c
ब्राह्मणः	SV-01-11-162-013
गङ्गाद्वारं प्रति महान् बभूवर्षिर्महातपाः ।	SV-01-11-162-013a
भरद्वाजो महाप्राज्ञस्सततं संशितव्रतः ॥	SV-01-11-162-013c
सोऽभिषेक्तुं गतो गङ्गां पूर्वमेागतां सतीम् ।	SV-01-11-162-014a
ददर्शाप्सरसं तत्र घृताचीमाप्लुतामृषिः ॥	SV-01-11-162-014c
तस्या वायुर्नदीतीरे वसनं व्यहरत्तदा ।	SV-01-11-162-015a
अपकृष्टाम्बरां दृष्ट्वा तामृषिश्चकमे तदा ॥	SV-01-11-162-015c
तस्यां संसक्तमनसः कौमारब्रह्मचारिणः ।	SV-01-11-162-016a
तस्य रेतस्तु चस्कन्द तदृषिर्द्रोण आदधे ॥	SV-01-11-162-016c
ततस्समभवद्द्रोणः कुमारस्तस्य धीमतः ।	SV-01-11-162-017a
अध्यगीष्ट च वेदांश्च वेदाङ्गानि च सर्वशः ॥	SV-01-11-162-017c
भरद्वाजसखा ह्यासीत् पृषतो नाम पार्थिवः ।	SV-01-11-162-018a
तस्यापि द्रुपदो नाम तदा समभवत्सुतः ॥	SV-01-11-162-018c
स नित्यमाश्रमं गत्वा द्रोणेन सह पार्षतः ।	SV-01-11-162-019a
चिक्रीडाध्ययनं चैव चकार क्षत्रियर्षभः ॥	SV-01-11-162-019c
ततस्तु पृषतऽतीते स राजा द्रुपदोऽभवत् ।	SV-01-11-162-020a
द्रोणोऽपि रामं शुश्राव दित्सन्तं वसु सर्वशः ॥	SV-01-11-162-020c
वनं तु प्रस्थितं रामं भरद्वाजसुतोऽब्रवीत् ।	SV-01-11-162-021a
आगतं वित्तकामं मां विद्धि द्रोणं द्विजर्षभम् ॥	SV-01-11-162-021c
रामः	SV-01-11-162-022
शरीरमात्रमेवाद्य ममैतदवशोषितम् ।	SV-01-11-162-022a
अस्त्राणि वा शरीरं वा ब्रह्मन्नन्यतरं वृणु ॥	SV-01-11-162-022c
द्रोणः	SV-01-11-162-023
अस्त्राणि चैव सर्वाणि तेषां संहारमेव च ।	SV-01-11-162-023a
प्रयोगं चैव सर्वेषां दातुमर्हति मे भवान् ॥	SV-01-11-162-023c
रामः	SV-01-11-162-024
तथेत्युक्त्वा ततस्तस्मै प्रददौ भृगुनन्दनः ।	SV-01-11-162-024a
प्रतिगृह्य तदा द्रोणः कृतकृत्योऽभवत्तदा ॥	SV-01-11-162-024c
संप्रहृष्टमनाश्चापि रामात् सद्यो न्यवर्तत ।	SV-01-11-162-025a
ब्रह्मास्त्रं समनुज्ञाप्य नरेष्वभ्यधिकोऽभवत् ॥	SV-01-11-162-025c
ततो द्रुपदमासाद्य भारद्वाजः प्रतापवान् ।	SV-01-11-162-026a
अब्रवीत्पुरुषव्याघ्र सखाऽयं विद्धि मामिति ॥	SV-01-11-162-026c
द्रुपदः	SV-01-11-162-027
नाश्रोत्रियश्श्रोत्रियस्य नारथी रथिनस्सखा ।	SV-01-11-162-027a
नाराजा पार्थिवस्यापि सखिपूर्वं किमिष्यते ॥	SV-01-11-162-027c
ब्राह्मणः	SV-01-11-162-028
स विनिश्चित्य मनसा पाञ्चाल्यं प्रति बुद्धिमान् ।	SV-01-11-162-028a
जगाम कुरुमुख्यानां नगरं नागसाह्वयम् ॥	SV-01-11-162-028c
तस्मै पार्थान् समादाय वसूनि विविधानि च ।	SV-01-11-162-029a
प्राप्ताय प्रददौ भीष्मश्शिष्यान् द्रोणाय धीमते ॥	SV-01-11-162-029c
द्रोणश्शिष्यांस्ततस्सर्वान् इदं वचनमब्रवीत् ।	SV-01-11-162-030a
समानीय ततश्शिष्यान् द्रुपदस्यासुखाय वै ॥	SV-01-11-162-030c
कृतास्त्रैस्तत् प्रदेयं स्यात् तदृतं वदतानघाः ॥	SV-01-11-162-031ac
ब्राह्मणः 	SV-01-11-162-032
तथेत्युवाच तं पार्थः पादौ जग्राह बुद्धिमान् ॥	SV-01-11-162-032ac
यदा च पाण्डवास्सर्वे कृतास्त्राः कृतनिश्रमाः ।	SV-01-11-162-033a
ततो द्रोणोऽब्रवीद्भूयो वेतनार्थमिदं वचः ॥	SV-01-11-162-033c
द्रोणः	SV-01-11-162-034
पार्षतो द्रुपदो नाम छत्रवत्यां नरेश्वरः ।	SV-01-11-162-034a
तस्यापकृष्य तद्राज्यं मम शीघ्रं प्रदीयताम् ।	SV-01-11-162-034c
ब्राह्मणः	SV-01-11-162-034
धार्तराष्ट्रैश्च सहिताः पाञ्चालान् पाण्डवा ययुः ॥	SV-01-11-162-034e
यज्ञसेनेन सङ्गम्य कर्णदुर्योधनादयः ।	SV-01-11-162-035a
निर्जितास्सन्न्यवर्तन्त तथाऽन्ये क्षत्रियर्षभाः ॥	SV-01-11-162-035c
ततः पाण्डुसुताः पञ्च निर्जित्य द्रुपदं युधि ।	SV-01-11-162-036a
द्रोणाय दर्शयामासुर्बद्ध्वा ससचिवं तदा ॥	SV-01-11-162-036c
महेन्द्र इव दुर्धर्षो महेन्द्र इव दानवम् ।	SV-01-11-162-037a
महेन्द्रपुत्रः पाञ्चालं जितवानर्जुनस्तदा ॥	SV-01-11-162-037c
तद्दृष्ट्वा तु महावीर्यं फल्गुनस्यामितौजसः ।	SV-01-11-162-038a
व्यस्मयन्त जनास्सर्वे यज्ञसेनस्य बान्धवाः ॥	SV-01-11-162-038c
नास्त्यर्जुनसमो वीर्ये राजपुत्र इति ब्रुवन् ॥	SV-01-11-162-039ac
द्रोणः	SV-01-11-162-040
प्रार्थयामि त्वया सख्यं पुनरेव नराधिप ।	SV-01-11-162-040a
नाराजा किल वै राज्ञस्सखा भवितुमर्हति ॥	SV-01-11-162-040c
अतः प्रयतितं राज्ये यज्ञसेन मया तव ॥	SV-01-11-162-040e
राजाऽसि दक्षिणे कूले भागीरथ्याहमुत्तरे ।	SV-01-11-162-041a
कन्याकुब्जे च काम्पिल्ये वसेथास्त्वं नरोत्तम ॥	SV-01-11-162-041c
ब्राह्मणैस्सहितो राजन्नहिच्छत्रे वसाम्यहम् ॥	SV-01-11-162-042ac
असत्कारस्स सुमहान् मुहूर्तमपि तस्य तु ।	SV-01-11-162-043a
नापैति हृदयाद्राज्ञो दुर्मनास्स कृशोऽभवत् ॥	SV-01-11-162-043c
ब्राह्मणः	SV-01-11-162-044
अमर्षी द्रुपदो राजा कर्मसिद्धान् द्विजोत्तमान् ।	SV-01-11-162-044a
अन्विच्छन् परिचक्राम ब्राह्मणावसथान् बहून् ॥	SV-01-11-162-044c
पुत्रजन्म परीप्सन् वै शोकोपहतचेतनः ।	SV-01-11-162-045a
नास्ति श्रेष्ठं ममापत्यमिति मत्वा विचिन्तयन् ॥	SV-01-11-162-045c
जातान् पुत्रान् स निर्वेदाद् धिग्बहूनिति चाब्रवीत् ।	SV-01-11-162-046a
निर्वेदश्चाथ तस्यासीद् द्रोणाप्रियचिकीर्षया ॥	SV-01-11-162-046c
प्रभावं विनयं शिक्षां द्रोणस्य चरितानि च ।	SV-01-11-162-047a
क्षात्रेण च बलेनास्य पराजेतुं हि नाशकत् ॥	SV-01-11-162-047c
अप्राप्तवान्नरश्रेष्ठो यतमानोऽपि भारत ।	SV-01-11-162-048a
अभितस्सोऽथ कल्मार्षी गङ्गाकूले परिभ्रमन् ।	SV-01-11-162-048c
ब्राह्मणावसथं पुण्यम् आससाद महीपतिः ॥	SV-01-11-162-048e
तत्र नास्नातकः कश्चिन्न चासीदव्रती द्विजः ।	SV-01-11-162-049ac
अधीयानौ महाभागौ सोऽपश्यत्संशितव्रतौ ॥	SV-01-11-162-050a
याजोपयाजौ ब्रह्मर्षी श्राम्यन्तौ पृषतात्मजः ।	SV-01-11-162-050c
संहिताध्ययने युक्तौ गोत्रतश्चापि काश्यपौ ॥	SV-01-11-162-051a
तरुणौ तौ युक्तरूपौ ब्राह्मणावृषिसत्तमौ ।	SV-01-11-162-051c
स उपामन्त्रयामास सर्वकामैरतन्द्रितः ॥	SV-01-11-162-051e
स बुद्ध्वा बालबुद्धिं तु कनीयांसमुपह्वरे ।	SV-01-11-162-052a
प्रपेदे च्छन्दयन् कामैरुपयाजं धृतव्रतम् ॥	SV-01-11-162-052c
पादशुश्रूषणे युक्तः प्रियवाक्सर्वकामदः ।	SV-01-11-162-053a
अर्चयित्वा यथान्यायमुपयाजमुवाच ह ॥	SV-01-11-162-053c
यज्ञसेनः ।	SV-01-11-162-054
येन मे कर्मणा ब्रह्मन्पुत्रस्स्याद्द्रोणमृत्यवे ।	SV-01-11-162-054a
अर्जुनस्य तथा भार्या भवेद्या वरवर्णिनी ॥	SV-01-11-162-054c
उपयाज कृते तस्मिन् गवां दाताऽस्मि तेऽर्बुदम् ॥	SV-01-11-162-055ac
यदन्यत्ते द्विजश्रेष्ठ मनस्सुप्रियं भवेत् ।	SV-01-11-162-056a
सर्वं तत्ते प्रदास्यामि न हि मेऽस्त्यत्र संशयः ॥	SV-01-11-162-056c
ब्राह्मणः ।	SV-01-11-162-057
इत्युक्तो नाहमित्येवं तमृषिः प्रत्यभाषत ।	SV-01-11-162-057a
आराधयिष्यन् द्रुपदस्स तं पर्यचरत्पुनः ॥	SV-01-11-162-057c
ततस्संवत्सरस्यान्ते द्रुपदं स द्विजोत्तमः ।	SV-01-11-162-058a
याजो द्रोणविनाशाय प्रतिजज्ञे तथाऽपि सः ।	SV-01-11-162-058c
पाण्डोस्स्नुषार्थं कन्या च भवेदिति मतिर्मम ॥	SV-01-11-162-058e
तथेत्युक्त्वा तु तं यज्ञं पुत्रकामीयमारभत् ।	SV-01-11-162-059a
गुर्वर्थ इति चाकाममुपयाजश्चकार ह ॥	SV-01-11-162-059c
याजस्तु यजतां श्रेष्ठो हव्यवाहमतर्पयत् ।	SV-01-11-162-060a
याजस्तु सवनस्यान्ते देवीमाह्वापयत्तदा ॥	SV-01-11-162-060c
याजः ।	SV-01-11-162-061
प्रेहि मां राज्ञि पृषति मिथुनं त्वामुपस्थितम् ।	SV-01-11-162-061a
कुमारश्च कुमारी च पतिवंशविवृद्धये ॥	SV-01-11-162-061c
देवी ।	SV-01-11-162-062
नालिप्तं वै मम मुखं पुण्यान् गन्धान् बिभर्मि च ।	SV-01-11-162-062a
न पत्नी तेऽस्मि सूत्यर्थं तिष्ठ याज मम प्रिये ॥	SV-01-11-162-062c
याजः ।	SV-01-11-162-063
याजेन श्रपितं हव्यमुपयाजेन मन्त्रितम् ।	SV-01-11-162-063a
कथं कामं न सन्दध्यात् पृषति प्रेहि तिष्ठ वा ॥	SV-01-11-162-063c
ब्राह्मणः ।	SV-01-11-162-064
एवमुक्वा तु याजेन हुते हविषि संस्कृते ।	SV-01-11-162-064a
उत्तस्थौ पावकात्तस्मात्कुमारो देवसन्निभः ॥	SV-01-11-162-064c
ज्वालावर्णो घोररूपः किरीटी वर्म चोत्तमम् ।	SV-01-11-162-065a
बिभ्रत्सखड्गस्सशरो धनुषा विनदन् मुहुः ॥	SV-01-11-162-065c
अध्यारोहद्दृढरथं तेन स प्रययौ तदा ॥	SV-01-11-162-066ac
ततः प्रणेदुः पाञ्चालाः प्रहृष्टास्साधु साध्विति ।	SV-01-11-162-067a
हर्षाविष्टांस्ततश्चैतान् नेयं सेहे वसुन्धरा ॥	SV-01-11-162-067c
भयापहो राजपुत्रः पाञ्चालानां यशस्करः ।	SV-01-11-162-068a
राज्ञश्शोकापहो जात एष द्रोणवधाय वै ॥	SV-01-11-162-068c
इत्युवाच महद्भूतमदृश्यं खेचरं तदा ॥	SV-01-11-162-068e
कुमारी चापि पाञ्चाली अर्जुनार्थे विनिर्मिता ।	SV-01-11-162-069a
सुभगा दर्शनीयाङ्गी वेदिमध्यात्समुत्थिता ॥	SV-01-11-162-069c
श्यामा पद्मपलाशाक्षी नीलकुञ्चितमूर्धजा ।	SV-01-11-162-070a
मानुषं विग्रहं कृत्वा श्रीस्साक्षाद्देववर्णिनी ॥	SV-01-11-162-070c
नीलोत्पलसमो गन्धो यस्याः क्रोशात्प्रवायति ।	SV-01-11-162-071a
या बिभर्ति परं रूपं यस्या नास्ति समा भुवि ॥	SV-01-11-162-071c
सदृशी पाण्डुपुत्रस्य अर्जुनस्येति भारत ।	SV-01-11-162-072a
ऊचुः प्रहृष्टमनसो राजभक्तिपुरस्कृताः ॥	SV-01-11-162-072c
तां चापि जातां सुश्रोणीं वागुवाचाशरीरिणी ।	SV-01-11-162-073a
सर्वयोषिद्वरा कृष्णा क्षयं क्षत्रं निनीषति ॥	SV-01-11-162-073c
सुरकार्यमियं लोके करिष्यति सुमध्यमा ।	SV-01-11-162-074a
अस्याः हेतोः क्षत्रियाणां महदुत्पत्स्यते भयम्  ॥	SV-01-11-162-074c
तच्छ्रुत्वा सर्वपाञ्चालाः प्रणेदुस्सिंहसङ्घवत् ॥	SV-01-11-162-075ac
पाञ्चालराजस्तां दृष्ट्वा हर्षादश्रूण्यवर्तयत् ।	SV-01-11-162-076a
परिष्वज्य सुतां कृष्णां स्नुषा पाण्डोरिति ब्रुवन् ।	SV-01-11-162-076c
अङ्कमारोप्य पाञ्चालीं राजा हर्षमवाप सः ॥	SV-01-11-162-076e
तयोशाच नामनी चक्रुर्द्विजास्सम्पूर्णमानसाः ॥	SV-01-11-162-077ac
धृष्टत्वादप्रधृषायत्वाद्द्युम्नादुत्सम्भवादपि ।	SV-01-11-162-078a
धृष्टद्युम्नः कुमारोऽयं द्रुपदस्य भवत्विति ।	SV-01-11-162-078c
कृष्णेत्येवाब्रुवन्कृष्णां कृष्णाऽभूत्सा हि वर्णतः ॥	SV-01-11-162-078e
तथा तन्मिथुनं जज्ञे द्रुपदस्य महामखे ॥	SV-01-11-162-079ac
धृष्टद्युम्नस्तु पाञ्चालान् सिंहनादेन नादयन् ।	SV-01-11-162-080a
सोऽध्यारोहद्रथवरं तेन सम्प्रययौ गृहम् ।	SV-01-11-162-080c
कृष्णा च शिबिकां प्राप्य प्रविवेश निवेशनम् ॥	SV-01-11-162-080e
धृष्टद्युम्नं तु पाञ्चालीमानीय स्वं निवेशनम् ।	SV-01-11-162-081a
द्रोणं सम्पूज्य विधिवद्गुरुरित्येव धर्मतः ॥	SV-01-11-162-081c
परिदाय सुतं शिष्यं धृष्टद्युम्नं तु सोमकाः ।	SV-01-11-162-082a
आहू राज्ञः प्रसीदेति प्राब्रुवन्प्रियवादिनः ॥	SV-01-11-162-082c
महाप्रभावो ब्रह्मर्षिर्ज्ञात्वा तस्य च सम्भवम् ।	SV-01-11-162-083a
उपाकरोदस्त्रहेतोर्भारद्वाजः प्रतापवान् ॥	SV-01-11-162-083c
अमोक्षणीयं दैवं हि भावि मत्वा महामतिः ।	SV-01-11-162-084a
तथा तत्कृतवान् द्रोण आत्मकीर्त्यर्थकारणात् ॥	SV-01-11-162-084c
	
	
	
	
	
	
अध्यायः 163	
	
अध्यायः 164	
	
	
	
	
वैशम्पायनः-	SV-01-11-164-001
एवं श्रुत्वा तु ब्राह्मणात्संशितव्रताः ।	SV-01-11-164-001a
मनसा द्रौपदीं जग्मुरनङ्गशरपीडिताः ॥	SV-01-11-164-001c
ततस्तां रजनीं राजञ्छल्यविद्धा इवाभवन् ।	SV-01-11-164-002a
सर्वथाऽस्वस्थमनसो बभूवुस्ते महारथाः ॥	SV-01-11-164-002c
ततः कुन्ती सुतान्दृष्ट्वा विभ्रान्तान्हृतचेतसः ।	SV-01-11-164-003a
युधिष्ठिरमुवाचेदं वचनं सत्यवादिनी ॥	SV-01-11-164-003c
कुन्ती-	SV-01-11-164-004
चिररात्रोषितास्स्मेह ब्राह्मणस्य निवेशने ।	SV-01-11-164-004a
रममाणाः पुरे रम्ये लब्धभैक्षा युधिष्ठिर ॥	SV-01-11-164-004c
यानीह रमणीयानि वनान्युपवनानि च ।	SV-01-11-164-005a
सर्वाणि तानि दृष्टानि पुनःपुनररिन्दम ॥	SV-01-11-164-005c
पुनर्दृष्टानि तानीह प्रीणयन्ति न नस्तथा ।	SV-01-11-164-006a
भैक्षं च न तथा वीर लभ्यते कुरुनन्दन ॥	SV-01-11-164-006c
ते वयं साधु पञ्चालान्गच्छाम यदि मन्यसे ।	SV-01-11-164-007a
अपूर्वदर्शनं तात रमणीयं भविष्यति ॥	SV-01-11-164-007c
सुभिक्षाश्चैव पञ्चालाश्श्रूयन्ते शत्रुकर्शन ।	SV-01-11-164-008a
यज्ञसेनस्तु राजाऽसौ ब्रह्मण्य इति सुश्रुम ॥	SV-01-11-164-008c
एकत्र चिरवासोऽयं क्षमो न च मतो मम ।	SV-01-11-164-009a
तस्मात्तत्रैव गच्छामो वयं तु यदि मन्यसे ॥	SV-01-11-164-009c
युधिष्ठिरः-	SV-01-11-164-010
भवत्या यन्मतं कार्यं त्विहास्माकं परं हितम् ।	SV-01-11-164-010a
अनुजांस्तु न जानामि गच्छेयुर्नेति वा पुनः ॥	SV-01-11-164-010c
वैशम्पायनः-	SV-01-11-164-011
ततः कुन्ती भीमसेनमर्जुनं यमजौ तथा ।	SV-01-11-164-011a
उवाच गमनं ते च तां तथेत्यब्रुवंस्तथा ॥	SV-01-11-164-011c
तत आमन्त्र्य तं विप्रं कुन्ती राजसुतैः सह ।	SV-01-11-164-012a
प्रतस्थे नगरीं रम्यां द्रुपदस्य महात्मनः ॥	SV-01-11-164-012c
वसत्सु तेषु प्रच्छन्नं पाण्डवेषु महात्मसु ।	SV-01-11-164-013a
आजगाम तदा द्रष्टुं व्यासस्सत्यवतीसुतः ॥	SV-01-11-164-013c
तमागतमभिप्रेक्ष्य प्रत्युद्गम्य परन्तपाः ।	SV-01-11-164-014a
प्रणिपत्याभिवाद्यैनं तस्थुः प्राञ्जलयोऽग्रतः ॥	SV-01-11-164-014c
समनुज्ञाप्य तान्सर्वानासीनान्मुनिरब्रवीत् ।	SV-01-11-164-015a
प्रच्छन्नं पूजितः पार्थैः प्रीतिपूर्वमिदं वचः ॥	SV-01-11-164-015c
व्यासः-	SV-01-11-164-016
अपि धर्मेण वर्तध्वं शास्त्रेणैव परन्तपाः ।	SV-01-11-164-016a
अपि विप्रेषु वः पूजा पूजार्हेषु यथाविधि ॥	SV-01-11-164-016c
वैशम्पायनः-	SV-01-11-164-017
अथ धर्मार्थवद्वाक्यमुक्त्वा स भगवानृषिः ।	SV-01-11-164-017a
विचित्रास्तु कथास्तास्ताः पुनरेवेदमब्रवीत् ॥	SV-01-11-164-017c
व्यासः-	SV-01-11-164-018
आसीत्तपोनिधेः काचिदृषेः कन्या मनस्विनी ।	SV-01-11-164-018a
विलग्नमध्या सुश्रोणी सुभ्रूस्सर्वगुणान्विता ॥	SV-01-11-164-018c
कर्मभिस्स्वकृतैस्सा तु दुर्भगा समपद्यत ।	SV-01-11-164-019a
नाध्यगच्छम्पतिं सा तु कन्या रूपवती सती ॥	SV-01-11-164-019c
तपस्तप्तुमथारेभे पत्यर्थमसुखं ततः ।	SV-01-11-164-020a
तोषयामास महता तपसोग्रेण शङ्करम् ॥	SV-01-11-164-020c
तस्यास्तु भगवांस्तुष्टस्तामुवाच तपस्विनीम् ।	SV-01-11-164-021a
वरं वरय भद्रं ते वरदोऽस्मि तवेप्सितम् ॥	SV-01-11-164-021c
अथेश्वरमुवाचेदमात्मनस्सा हितं वचः।	SV-01-11-164-022a
पतिं सर्वगुणोपेतमिच्छामीति पुनःपुनः ॥	SV-01-11-164-022c
तामथ प्रत्युवाचेदमीशानो वदतां वरः ।	SV-01-11-164-023a
पञ्च ते पतयो भद्रे भविष्यन्तीति शङ्करः ॥	SV-01-11-164-023c
प्रतिब्रुवाणमेकं मे पतिं देहीति शङ्करम् ।	SV-01-11-164-024a
पुनरेवाब्रवीदेनामिदं वचनमुत्तमम् ॥	SV-01-11-164-024c
पञ्चकृत्वस्त्वयाप्युक्तः पतिं देहीत्यहं पुनः ॥	SV-01-11-164-024e
देहमन्यं गतायास्ते यथोक्तं वै भविष्यति ।	SV-01-11-164-025a
द्रुपदस्य कुले जाता कन्या सा वररूपिणी ॥	SV-01-11-164-025c
निर्दिष्टा भवतां पत्नी कृष्णा पार्षत्यनिन्दिता ।	SV-01-11-164-026a
पाञ्चालनगरीं तस्मात्प्रविशध्वं महाबलाः ।	SV-01-11-164-026c
सुखिनस्तामनुप्राप्य भविष्यथ न संशयः ॥	SV-01-11-164-027a
राज्यं चैवागतं प्राप्ता इन्द्रप्रस्थं गमिष्यथ ॥	SV-01-11-164-027c
वैशम्पायनः-	SV-01-11-164-028
एवमुक्त्वा महाभागः पाण्डवानां पितामहः ।	SV-01-11-164-028a
पार्थानामन्त्र्य कुन्तीं च प्रातिष्ठत महातपाः ॥ 	SV-01-11-164-028c
	
	
	
	
	
अध्यायः 165	
	
	
	
वैशम्पायनः-	SV-01-11-165-001
ततस्ते नरशार्दूला भ्रातरः पञ्च पाण्डवाः ।	SV-01-11-165-001a
प्रययुर्द्रौपदीं द्रष्टुं तञ्च देशं महोत्सवम् ॥	SV-01-11-165-001c
ते प्रयाता नरव्याघ्रा मात्रा सह परन्तपाः ।	SV-01-11-165-002a
ब्राह्मणान्ददृशुर्मार्गे गच्छतस्सहितान्बहून् ॥	SV-01-11-165-002c
तानूचुर्ब्राह्मणा राजन्पाण्डवान्ब्रह्मचारिणः ।	SV-01-11-165-003a
क्व भवन्तो गमिष्यन्ति कुतो वाऽऽगच्छतेति ह ॥	SV-01-11-165-003c
युधिष्ठिरः-	SV-01-11-165-004
आगतानेकचक्रायास्सोदर्यान्देवदर्शिनः ।	SV-01-11-165-004a
भवन्तोऽपि विजानन्तु सङ्गता मातृचारिणः ॥	SV-01-11-165-004c
गच्छामोऽद्यैव पाञ्चालान्द्रुपदस्य निवेशनम् ।	SV-01-11-165-005a
स्वयंवरो महांस्तत्र भविता सुमहोत्सवः ॥	SV-01-11-165-005c
ब्राह्मणाः-	SV-01-11-165-006
एकसार्थं प्रयातास्स्म वयमप्यत्र गामिनः ।	SV-01-11-165-006a
तत्रह्यद्भुतसङ्काशो भविता सुमहोत्सवः ॥	SV-01-11-165-006c
यज्ञसेनस्य दुहिता द्रुपदस्य महात्मनः ।	SV-01-11-165-007a
वेदिमध्यात्समुत्पन्ना पद्मपत्रनिभेक्षणा ॥	SV-01-11-165-007c
दर्शनीयाऽनवद्याङ्गी सुकुमारी यशस्विनी ।	SV-01-11-165-008a
धृष्टद्युम्नस्य भगिनी द्रोणशत्रोः प्रतापिनः ॥	SV-01-11-165-008c
यो जातः कवची स्वङ्गी सशरस्सशरासनः ।	SV-01-11-165-009a
सुसमिद्धे महाराजा पावके पावकप्रभः ॥	SV-01-11-165-009c
स्वसा तस्यानवद्याङ्गी सुकुमारी यशस्विनी ।	SV-01-11-165-010a
नीलोत्पलसमो गन्धः यस्याः क्रोशात्प्रवायति ॥	SV-01-11-165-010c
तां यज्ञसेनस्य सुतां स्वयंवरकृतक्षणाम् ।	SV-01-11-165-011a
सङ्गच्छामो वयं द्रष्टुं तं च देशं महोत्सवम् ॥	SV-01-11-165-011c
राजानो राजपुत्राश्च यज्वानो भूरिदक्षिणाः ।	SV-01-11-165-012a
स्वाध्यायवन्तश्शुचयो महात्मानो महाव्रताः ॥	SV-01-11-165-012c
तरुणा दर्शनीयाश्च नानादेशसमागताः ।	SV-01-11-165-013a
महारथाः कृतास्त्राश्च समुपेष्यन्ति भूमिपाः ॥	SV-01-11-165-013c
ते तत्र विविधं दानं विजयार्थं नरेश्वराः ।	SV-01-11-165-014a
प्रदास्यन्ति धनं गाश्च भक्ष्यं भोज्यं च सर्वशः ॥	SV-01-11-165-014c
प्रतिगृह्य च तत्सर्वं दृष्ट्वा चैव स्वयंवरे ।	SV-01-11-165-015a
अनुभूयोत्सवं चैव गमिष्यामो यथेप्सितम् ॥	SV-01-11-165-015c
नटा वैतालिकाश्चैव नर्तकास्तत्र मागधाः ।	SV-01-11-165-016a
नियोधकाश्च देशेभ्यस्समेष्यन्ति महाबलाः ॥	SV-01-11-165-016c
एवं कौतूहलं दृष्ट्वा भुक्त्वा च प्रतिगृह्य च ।	SV-01-11-165-017a
सहास्माभिर्महात्मानो रङ्गं प्रति निवत्स्यथ ॥	SV-01-11-165-017c
दर्शनीयांश्च वस्सर्वान्देवरूपानिव स्थितान् ।	SV-01-11-165-018a
समीक्ष्य कृष्णा वरयेत्सङ्गम्यान्यतमं पतिम् ॥	SV-01-11-165-018c
अयं भ्राता च वश्शीघ्रं दर्शनीयो महाभुजः ।	SV-01-11-165-019a
आरस्यमानो विजयेत्सङ्गत्या द्रविणं महत् ॥	SV-01-11-165-019c
युधिष्ठिरः-	SV-01-11-165-020
परमं भोगमिच्छामो द्रष्टुं देशं महोत्सवम् ।	SV-01-11-165-020a
भवद्भिस्सहितास्सर्वे कन्यायास्तां स्वयंवरम् ॥ ॥	SV-01-11-165-020c
	
	
	
	
	
अध्यायः 166	
	
	
	
वैशम्पायनः-	SV-01-11-166-001
ते प्रतस्थुः पुरस्कृत्य मातरं भरतर्षभाः ।	SV-01-11-166-001a
समैरुदङ्मुखैर्मार्गैर्यथोद्दिष्टं परन्तपाः ॥	SV-01-11-166-001c
ते गच्छन्तस्त्वहोरात्रं पाञ्चालनगरं प्रति ।	SV-01-11-166-002a
अभ्याजग्मुर्लोकनदीं गङ्गां भागीरथीं प्रति ॥	SV-01-11-166-002c
चन्द्रास्तमयवेलायामर्धरात्रे समागमे ।	SV-01-11-166-003a
ते च वारि निमज्जन्तस्तीर्थं सोमश्रवायणम् ॥	SV-01-11-166-003c
उल्मुकं तु समुद्यम्य तेषामग्रे धनञ्जयः ।	SV-01-11-166-004a
प्रकाशार्थं ययौ तत्र रक्षार्थं च धनञ्जयः ॥	SV-01-11-166-004c
अथ तत्र जले रम्ये विजने क्रीडयन् स्त्रियः ।	SV-01-11-166-005a
ईर्ष्युर्गन्धर्वराजस्तु जलक्रीडामुपागतः ॥	SV-01-11-166-005c
शब्दं तेषां स शुश्राव नदीं समुपसर्पताम् ।	SV-01-11-166-006a
तेन शब्देन चाविष्टश्चुक्रोध सहसा बली ॥	SV-01-11-166-006c
स दृष्ट्वा पाण्डवांस्तत्र सह मात्रा परन्तपान् ।	SV-01-11-166-007a
विष्फारयन्धनुर्घोरमिदं वचनमब्रवीत् ॥	SV-01-11-166-007c
अङ्गारवर्णः-	SV-01-11-166-008
सन्ध्या संरज्यते घोरा पूर्वरात्रागमे च या ।	SV-01-11-166-008a
अशीतित्रुटिभिर्हीनांस्त्रीन्मुहूर्तान्प्रचक्षते ॥	SV-01-11-166-008c
विहितान्कामचाराय यक्षगन्धर्वरक्षसाम् ।	SV-01-11-166-009a
शेषमन्यन्मनुष्याणां कामचारमिह स्मृतम् ॥	SV-01-11-166-009c
लोभात्प्रचारं चरतस्तासु वेलासु वै नरान् ।	SV-01-11-166-010a
उपक्रम्य निगृह्णीमो राक्षसैस्सह बालिशान् ॥	SV-01-11-166-010c
अहो निशां प्राप्नुवतो भूयिष्ठां पापचेतसः ।	SV-01-11-166-011a
निघ्नन्त्येते नित्यमेव कषणेषु नृपतीनपि ॥	SV-01-11-166-011c
आराच्च तिष्ठतास्माकं समीपं नोपगच्छत ।	SV-01-11-166-012a
कस्मान्मां नाभिजानीथा प्राप्तं भागीरथीजलम् ॥	SV-01-11-166-012c
अङ्गारवर्णं गन्धर्वं वित्त मां प्रबलाश्रयम् ।	SV-01-11-166-013a
अहं हि मानी चेर्ष्युश्च कुबेरस्य प्रियस्सखा ॥	SV-01-11-166-013c
अङ्गारवर्णमिति च वचनं ख्यातितं मम ।	SV-01-11-166-014a
अनुगङ्गं महच्चित्रमस्मिन्नित्यं वसाम्यहम् ॥	SV-01-11-166-014c
न कौणपाश्शृङ्गिणो वा न देवा न चारणाः ।	SV-01-11-166-015a
इदं समुपसर्पन्ति किं मां समुपसर्पथ ॥	SV-01-11-166-015c
अर्जुनः-	SV-01-11-166-016
समुद्रे हिमवत्पार्श्वे नद्यामस्यां च दुर्मते ।	SV-01-11-166-016a
रात्रावहनि सन्धौ वा कस्य क्लृप्तः परिग्रहः ॥	SV-01-11-166-016c
वयं च शक्तिसम्पन्ना अकाले त्वां च धृष्णुमः ।	SV-01-11-166-017a
अशक्ता भवने क्रूरान्युष्मानर्चन्ति मानवाः ॥	SV-01-11-166-017c
पुरा हिमवतश्चैषा हेमशृङ्गाद्विनिःसृता ।	SV-01-11-166-018a
गङ्गा प्रतिदिशं गत्वा सप्तधा प्रतिपद्यते ॥	SV-01-11-166-018c
वेला भूत्वा चैकवप्रा शुचिराकाशगा पुनः ॥	SV-01-11-166-018e
देवेषु गङ्गा गन्धर्व प्राप्नोत्यलकनन्दताम् ।	SV-01-11-166-019a
तथा पितॄन्वैतरणी दुस्तरा पापकर्मभिः ॥	SV-01-11-166-019c
गङ्गा भुवि च गन्धर्व यदा द्वैपायनोऽब्रवीत् ।	SV-01-11-166-020a
असम्बाधा देवनदी सर्वेषां पावनी शुभा ॥	SV-01-11-166-020c
कथमिच्छसि तां रोद्धुं नैष धर्मस्सनातनः ॥	SV-01-11-166-021ac
अनिवार्यमसम्बाधं तव वाचा कथं वयम् ।	SV-01-11-166-022a
न स्पृशेम यथाकामं पुण्यं भागीरथीजलम् ॥	SV-01-11-166-022c
वैशम्पायनः-	SV-01-11-166-023
अङ्गारवर्णस्तच्छ्रुत्वा क्रुद्ध आयम्य कार्मुकम् ।	SV-01-11-166-023a
मुमोच सायकान्दीप्तानहीन्दीप्ताननानिव ॥	SV-01-11-166-023c
उल्मुकं भ्रामयंस्तूर्णं पाण्डवश्चर्म चोत्तमम् ।	SV-01-11-166-024a
व्यपोवाह शरांस्तस्य सर्वानेव धनञ्जयः ॥	SV-01-11-166-024c
अर्जुनः-	SV-01-11-166-025
बिभीषिकां हि गन्धर्व नास्त्रज्ञेषु प्रयोजय ।	SV-01-11-166-025a
अस्त्रज्ञेषु प्रयुक्तेयं फेनवत्प्रविलीयते ॥	SV-01-11-166-025c
मानुषान्न तु गन्धर्वान्सर्वान्गन्धर्व लक्षये ।	SV-01-11-166-026a
तस्मादस्त्रेण दिव्येन योत्स्येऽहं न तु मायया ॥	SV-01-11-166-026c
तदिदं जातवेदास्तु प्रादादस्त्रं बृहस्पतेः ।	SV-01-11-166-027a
तस्मादगाद्भरद्वाजं गुरुपुत्रं शतक्रतोः ॥	SV-01-11-166-027c
भरद्वजात्ततो रामं भार्गवाच्च गुरुर्मम ।	SV-01-11-166-028a
स त्विदं मह्यमददद्द्रोणो ब्राह्मणसत्तमः ॥	SV-01-11-166-028c
वैशम्पायनः-	SV-01-11-166-029
इत्युक्त्वा पाण्डवः क्रुद्धो गन्धर्वाय मुमोच ह ।	SV-01-11-166-029a
प्रदीप्तमस्त्रमाग्नेयं ददाहास्य रथं ततः ॥	SV-01-11-166-029c
रथात्तु विप्लुतं तं तु गन्धर्वं सुमहाबलः ।	SV-01-11-166-030a
अस्त्रतेजःप्रमूढं च प्रपतन्तमवाङ्मुखम् ॥	SV-01-11-166-030c
शिरोरुहेषु जग्राह माल्यवत्सु धनञ्जयः ।	SV-01-11-166-031a
भ्रातॄन्प्रति चकर्षाथ सोऽस्त्रपातादचेतनम् ॥	SV-01-11-166-031c
युधिष्ठिरं तस्य भार्या प्रपेदे शरणार्थिनी ।	SV-01-11-166-032a
नाम्ना कुम्भीनसी नाम पतित्राणमभीप्सती ॥	SV-01-11-166-032c
गन्धर्वी- 	SV-01-11-166-033
त्राहि त्वं मां महाराज पतिं चेमं विमुञ्च मे ।	SV-01-11-166-033a
गन्धर्वी शरणं प्राप्तां दीनां कुम्भीनसीं प्रभो ॥	SV-01-11-166-033c
वैशम्पायनः-	SV-01-11-166-033
श्रुत्वाऽनुग्रहभावाच्च पार्थः पार्थमुवाच ह ॥	SV-01-11-166-033e
युधिष्ठिरः-	SV-01-11-166-034
जितं युद्धे यशोहीनं स्त्रीनाथमपराक्रमम् ।	SV-01-11-166-034a
धनञ्जय महाबाहो मुञ्चेममरिसूदन ॥	SV-01-11-166-034c
अर्जुनः-	SV-01-11-166-035
अङ्गेमां प्रतिपद्यस्व गच्छ गन्धर्व मा शुचः ।	SV-01-11-166-035a
प्रदिशत्यभयं तेऽत्र कुरुराजो युधिष्ठिरः ॥	SV-01-11-166-035c
	
	
	
	
	
अध्यायः 167	
	
	
	
गन्धर्वः-	SV-01-11-167-001
जितोऽहं पूर्वकं नाम मुञ्चाम्यङ्गारवर्णताम् ।	SV-01-11-167-001a
यशोहीनं तु न श्लाघ्यं स्वं नाम जनसंसदि ॥	SV-01-11-167-001c
साध्विमं लब्धवाँल्लाभं यो हि दिव्यास्त्रधारिणम् ।	SV-01-11-167-002a
गान्धर्वं मायया चोर्ध्वमिच्छामि परया वरम् ॥	SV-01-11-167-002c
अस्त्राग्निना विचित्रोऽयं दग्धो मे रथ उत्तमः ।	SV-01-11-167-003a
सोऽहं चित्ररथो भूत्वा नाम्ना दग्धरथोऽभवं ॥	SV-01-11-167-003c
सम्भृता त्वेव विद्येयं तपसेह पुरा मया ।	SV-01-11-167-004a
निवेदयिष्ये तामद्य प्राणदाय महात्मने ॥	SV-01-11-167-004c
संस्तम्भितं च तरसा जितं शरणमागतम् ।	SV-01-11-167-005a
योऽरिं संयोजयेत्प्राणैः कल्याणं किं न सोऽर्हति ॥	SV-01-11-167-005c
चाक्षुषी नाम विद्येयं यां सोमाय ददौ मनुः ।	SV-01-11-167-006a
ददौ स विश्वावसवे मम विश्वावसुर्ददौ ॥	SV-01-11-167-006c
सेयं कापुरुषं प्राप्ता गुरुदत्ता प्रणश्यति ।	SV-01-11-167-007a
आगमोऽस्या मया प्रोक्तस्तस्या वीर्यं निबोध मे ॥	SV-01-11-167-007c
यच्चक्षुषा द्रष्टुमिच्छेत्त्रिषु लोकेषु किञ्चन ।	SV-01-11-167-008a
तत्पथे यादृशं चेच्छेत्तादृशं द्रष्टुमर्हति ॥	SV-01-11-167-008c
समापद्येत षण्मासान्स्थितो विद्यां लभेदिमाम् ।	SV-01-11-167-009a
अन्वानेष्याम्यहं विद्यां स्वयं तुभ्यं व्रते व्रते ॥	SV-01-11-167-009c
विद्यया ह्यनया राजन्वयं नृभ्यो विशेषिणः ॥	SV-01-11-167-009e
अनाहार्याश्च देवानामनुभावात्प्रवर्तिनाम् ।	SV-01-11-167-010a
गन्धर्वजानामश्वानामहं पुरुषसत्तम ॥	SV-01-11-167-010c
भ्रातृभ्यस्तव तुभ्यं च पृथग्दाता शतं शतं ॥	SV-01-11-167-011ac
देवगन्धर्ववाहास्ते दिव्यगन्धा मनोजवाः ।	SV-01-11-167-012a
क्षीणक्षीणा भवन्त्यन्ये न हीयन्ते च रंहसः ॥	SV-01-11-167-012c
पुरा कृतं महेन्द्रस्य वज्रं वृत्रनिबर्हणे ।	SV-01-11-167-013a
दशधा शतधा चैव तच्छीर्णं वृत्रमूर्धनि ॥	SV-01-11-167-013c
तस्या भागः पृथग्भूतस्सर्वभूतैरुपास्यते ।	SV-01-11-167-014a
लोके यत्साधनं किञ्चित्सा वै वज्रतनुस्स्मृता ॥	SV-01-11-167-014c
ब्रह्म वज्रं ब्राह्मणानां क्षत्रियाणां रथं विदुः ।	SV-01-11-167-015a
वैश्यवज्रं तु वै सीरं शुश्रूषा हीनयोनिषु ॥	SV-01-11-167-015c
साधनं क्षत्रधर्मस्य मनोज्ञा वाजिनस्स्मृताः ।	SV-01-11-167-016a
रथाङ्गं च रथास्त्रेण धनुश्च भरतर्षभ ॥	SV-01-11-167-016c
कामवर्णाः कामगमाः कामतस्समुपस्थिताः ।	SV-01-11-167-017a
इति गन्धर्वजाः कामं पूरयिष्यन्ति मे हयाः ॥	SV-01-11-167-017c
अर्जुनः-	SV-01-11-167-018
यदि प्रीतेन दत्तं वा संशये जीवितस्य वा ।	SV-01-11-167-018a
विद्यां वित्तं शुभं वाऽपि न तद्गन्धर्व कामये ॥	SV-01-11-167-018c
गन्धर्वः-	SV-01-11-167-019
संयोगो वै प्रीतिकरस्स सत्सु प्रतिदृश्यते ।	SV-01-11-167-019a
जीवितस्य प्रदानेन प्रीतो विद्यां ददामि ते ॥	SV-01-11-167-019c
त्वत्तो ह्यहं ग्रहीष्यामि अस्त्रमाग्नेयमुत्तमम् ।	SV-01-11-167-020a
तथैव सख्यं बीभत्सो चिराय भरतर्षभ ॥	SV-01-11-167-020c
अर्जुनः-	SV-01-11-167-021
अस्त्रेणास्त्रं वृणे वृत्तस्संयोगश्शाश्वतोऽस्तु मे ।	SV-01-11-167-021a
सखे गन्धर्व तद्ब्रूहि युष्मभ्यो यद्भयं त्यजे ॥	SV-01-11-167-021c
	
	
	
	
अध्यायः 168	
	
	
	
	
अर्जुनः-	SV-01-11-168-001
कारणं ब्रूहि गन्धर्व किं तद्येन स्म धर्षिताः ।	SV-01-11-168-001a
यद्ब्रह्म वदुषस्सर्वे सन्तो रात्रावरिन्दमाः ॥	SV-01-11-168-001c
गन्धर्वः-	SV-01-11-168-002
अनग्नयोऽनाहुतयो न च विप्रपुरस्कृताः ।	SV-01-11-168-002a
धर्षितास्स्थ ततो यूयं मया पाण्डवनन्दन ॥	SV-01-11-168-002c
यक्षराक्षसगन्धर्वपिशाचोरगपन्नगाः ।	SV-01-11-168-003a
धर्षयन्ति नरव्याघ्र न ब्राह्मणपुरस्कृतान् ॥	SV-01-11-168-003c
जानता च मया तस्मात्तेजश्चाभिजनं च वः ।	SV-01-11-168-004a
इयं मतिमतां श्रेष्ठ धर्षितुं वै कृता मतिः ॥	SV-01-11-168-004c
को हि वस्त्रिषु लोकेषु न वेद भरतर्षभ ।	SV-01-11-168-005a
स्वैर्गुणैर्विस्तृतं श्रीमद्यशोऽग्र्यं भूरिवर्चसाम् ॥	SV-01-11-168-005c
यक्षराक्षसगन्धर्वाः पिशाचोरगपन्नगाः ।	SV-01-11-168-006a
विस्तरं कुरुवंशस्य श्रीमतः कथयन्ति ते ॥	SV-01-11-168-006c
नारदप्रभृतीनां च महर्षीणां मया पुरा ।	SV-01-11-168-007a
श्रुतं कथयतां पार्थ कुरूणां वंशमादितः ॥	SV-01-11-168-007c
स्वयं चापि मया दृष्टश्चरता सागराम्बराम् ।	SV-01-11-168-008a
इमां वसुमतीं कृत्स्नां प्रभावस्सुकुलस्य च ॥	SV-01-11-168-008c
वेदे धनुषि चाचार्यमभिजानामि चार्जुन ।	SV-01-11-168-009a
विश्रुतं त्रिषु लोकेषु भारद्वाजं यशस्विनम् ॥	SV-01-11-168-009c
सर्ववेदविदां श्रेष्ठं सर्वशस्त्रभृतां वरम् ।	SV-01-11-168-010a
द्रोणमिष्वस्त्रकुशलं धनुष्यङ्गिरसां  वरम् ॥	SV-01-11-168-010c
धर्मं वायुं च शक्रं च विजानाम्यश्विनावपि ।	SV-01-11-168-011a
पाण्डुं च नृपशार्दूलं षडेतान्कीर्तिवर्धनान् ।	SV-01-11-168-011c
पुत्रानेतानहं पार्थ देवमानुषसत्तमान् ॥	SV-01-11-168-011e
दिव्यात्मानो महात्मानस्सर्वशस्त्रभृतां वराः ।	SV-01-11-168-012a
भवन्तो भ्रातरस्सर्वे शूराश्च चरितव्रताः ॥	SV-01-11-168-012c
उत्तमां च मनोवृत्तिं भवतां भावितात्मनाम् ।	SV-01-11-168-013a
जानन्नपि च वः पार्थ कृतवानिह धर्षणाम् ॥	SV-01-11-168-013c
स्त्रीसकाशेषु कौरव्य न पुमान्क्षन्तुमर्हति ॥	SV-01-11-168-014ac
धर्षणामात्मनः पश्यन्ब्राह्मद्रविणमाश्रितः ।	SV-01-11-168-015a
नक्तं च बलमस्माकं भूय एवाभिवर्धते ॥	SV-01-11-168-015c
यतस्ततो मां कौन्तेय सदारं मन्युराविशत् ॥	SV-01-11-168-015e
सोऽहं त्वयेह विजितस्सङ्ख्ये तापत्यनन्दन ।	SV-01-11-168-016a
येनेमं विधिना सर्वं कीर्त्यमानं निबोध मे ॥	SV-01-11-168-016c
ब्रह्मचर्यं परो धर्मस्स चापि नियतस्त्वयि ।	SV-01-11-168-017a
यस्मात्तस्मादहं पार्थ रणेऽस्मि विजितस्त्वया ॥	SV-01-11-168-017c
यस्तु स्यात्क्षत्रियः कश्चित्कामवृत्तः परन्तप ।	SV-01-11-168-018a
नक्तं च युधि युध्येत न स जीवेत्कथञ्चन ॥	SV-01-11-168-018c
यस्तु स्यात्कामवृत्तोऽपि राजा राजीवलोचनः ।	SV-01-11-168-019a
जयेन्नक्तञ्चरान्सर्वान्स पुरोहितधूर्गतः ॥	SV-01-11-168-019c
तस्मात्तापत्य यत्किञ्चिन्नृणां श्रेय इहेप्सितम् ।	SV-01-11-168-020a
तस्मिन्कर्मणि योक्तव्या दान्तात्मानः पुरोहिताः ॥	SV-01-11-168-020c
वेदे षडङ्गे निरताश्शुचयस्सत्यवादिनः ।	SV-01-11-168-021a
धर्मात्मानः कृतात्मानस्स्युर्नृपस्य पुरोहिताः ॥	SV-01-11-168-021c
जयश्च नियतो राज्ञस्स्वर्गश्च स्यादनन्तरम् ।	SV-01-11-168-022a
यस्य स्याद्धर्मविद्वाग्मी पुरोधाश्शीलवाञ्शुचिः ॥	SV-01-11-168-022c
अलब्धस्य च लाभाय लब्धस्य परिरक्षणे ।	SV-01-11-168-023a
पुरोहितं प्रकुर्वीत राजा गुणसमन्वितम् ॥	SV-01-11-168-023c
पुरोहितमते तिष्ठेन्य इच्छेत्पृथिवीं नृप ।	SV-01-11-168-024a
प्राप्तुं मेरुवरोत्तंसां सागराम्बरधारिणीम् ॥	SV-01-11-168-024c
न हि केवलशौर्येण तापत्याभिजनेन च ।	SV-01-11-168-025a
जयेदब्राह्मणः कश्चिद्भुवि भूमिपतिः क्वचित् ॥	SV-01-11-168-025c
तस्मादेवं विजानीहि कुरूणां कीर्तिवर्धन ।	SV-01-11-168-026a
ब्राह्मणप्रमुखं राज्यं शक्यं पालयितुं चिरम् ॥ ॥	SV-01-11-168-026c
	
	
	
	
	
अध्यायः 169	
	
	
अर्जुनः-	SV-01-11-169-001
तापत्य इति यद्वाक्यमुक्तवानसि मामिह ।	SV-01-11-169-001a
तदहं ज्ञातुमिच्छामि तापत्यार्थविनिश्चितम् ॥	SV-01-11-169-001c
तपती नाम का चैषा तापत्या यत्कृते वयम् ।	SV-01-11-169-002a
कौन्तेया हि वयं साधो यत्तदिच्छामि वेदितुम् ॥	SV-01-11-169-002c
वैशम्पायनः-	SV-01-11-169-003
एवमुक्तस्स गन्धर्वः प्रत्युवाच यशस्विनीम् ।	SV-01-11-169-003a
अर्जुनं त्रिषु लोकेषु विशरुतं श्रुतिवद्वचः ॥	SV-01-11-169-003c
गन्धर्वः-	SV-01-11-169-004
हन्त ते कथयिष्यामि कथामतिमनोरमाम् ।	SV-01-11-169-004a
यथावदखिलां पार्थ धर्म्यां धर्मभृतां वर ॥	SV-01-11-169-004c
उक्तवानस्मि यद्वाक्यं तापत्य इति यद्वचः ।	SV-01-11-169-005a
तत्तेऽहं कथयिष्यामि शृणुष्वैकमना नृप ॥	SV-01-11-169-005c
य एष दिवि तेजस्वी नाकं व्याप्नोति तेजसा ।	SV-01-11-169-006a
सा तस्य तपती नाम बभूव सदृशी सुता ॥	SV-01-11-169-006c
विवस्वतो वै कौन्तेय सावित्र्यवरजा विभो ।	SV-01-11-169-007a
विश्रुता त्रिषु लोकेषु तपती तपसा युता ॥	SV-01-11-169-007c
न देवी नासुरी चैव न यक्षी न च किन्नरी ।	SV-01-11-169-008a
नाप्सरा न च गन्धर्वी तथारूपा न काचन ॥	SV-01-11-169-008c
सुविभक्तानवद्याङ्गी सुस्मितायतलोचना ।	SV-01-11-169-009a
स्वाचारा चैव साध्वी च सुवेषा चैव भामिनी ॥	SV-01-11-169-009c
न तस्यास्सदृशं कञ्चित्त्रिषु लोकेषु भारत ।	SV-01-11-169-010a
भर्तारं सविता मेने रूपशीलकुलैश्रुतैः ॥	SV-01-11-169-010c
सम्प्राप्तयौवनां पश्यन्देवो दुहितरं शुभाम् ।	SV-01-11-169-011a
द्व्यष्टवर्षां तु तां पश्यन्सविता रूपशालिनीम् ।	SV-01-11-169-011c
नोपलेभे ततश्शान्तिं सम्प्रदानं विचिन्तयन् ॥	SV-01-11-169-011e
अथर्क्षपुत्रः कौन्तेय कुरूणामृषभो युवा ।	SV-01-11-169-012a
सूर्यमाराधयामास नृपस्संवरणस्तदा ॥	SV-01-11-169-012c
अर्घ्यमाल्योपहारैश्च शश्वत्स नृपतिस्सदा ।	SV-01-11-169-013a
नियमैरुपवासैश्च तपोभिर्विविधैरपि ॥	SV-01-11-169-013c
सुश्रूषुरनहंवादी शश्वत्कौरवनन्दन ।	SV-01-11-169-014a
अंशुमन्तं समुद्यन्तं पूजयामास भक्तिमान् ॥	SV-01-11-169-014c
ततः कृतज्ञो नृपतिं रूपेणासदृशं भुवि ।	SV-01-11-169-015a
तपत्यास्सदृशं मेने सूर्यस्संवरणं पतिम् ॥	SV-01-11-169-015c
दातुमैच्छत्ततः कन्यां तस्मै संवरणाय ताम् ।	SV-01-11-169-016a
नृपोत्तमाय कौरव्य विश्रुताभिजनाय च ॥	SV-01-11-169-016c
यथा हि दिवि दीप्तांशुः प्रभासयति तेजसा ।	SV-01-11-169-017a
तथा भुवि महिपालो दीप्त्या संवरणोऽभवत् ॥	SV-01-11-169-017c
यथाऽर्चयन्ति चादित्यमुद्यन्तं ब्रह्मवादिनः ।	SV-01-11-169-018a
तथा संवरणं पार्थ ब्राह्मणावरजाः प्रजाः ॥	SV-01-11-169-018c
स सोममति कान्तत्वादादित्यमति तेजसा ।	SV-01-11-169-019a
बभूव नृपतिः श्रीमान्सुहृदां दुर्हृदामपि ॥	SV-01-11-169-019c
एवङ्गुणाय नृपते तथावृत्ताय नित्यशः ।	SV-01-11-169-020a
तस्मै दातुं मनश्चक्रे तपतीं तपनस्स्वयम् ॥	SV-01-11-169-020c
स कदाचिदथो राजा श्रीमानुरुयशा भुवि ।	SV-01-11-169-021a
चचार मृगयां पार्थ पर्वतोपवने किल ॥	SV-01-11-169-021c
चरतो मृगयां तस्य क्षुत्पिपासाश्रमान्वितः ।	SV-01-11-169-022a
ममार राज्ञः कौन्तेय गिरावप्रतिमो हयः ॥	SV-01-11-169-022c
स मृताश्वश्चरन्पार्थ पद्भ्यामेव गिरौ नृपः ।	SV-01-11-169-023a
ददर्शासदृशीं लोके कन्यामायतलोचनाम् ॥	SV-01-11-169-023c
स एव एकामासाद्य कन्यां तामरिमर्दनः ।	SV-01-11-169-024a
तस्थौ नृपतिशार्दूलः पश्यन्नविचलेक्षणः ॥	SV-01-11-169-024c
स हि तां तर्कयामास रूपतो नृपतिश्श्रियम् ।	SV-01-11-169-025a
पुनस्स तर्कयामास रवेर्भ्रष्टामिव प्रभाम् ॥	SV-01-11-169-025c
गिरिप्रस्थे तु सा यस्मिन्स्थिता स्वसितलोचना ।	SV-01-11-169-026a
ससवृक्षलतागुल्मो हिरण्मय इवाभवत् ॥	SV-01-11-169-026c
अवमेने स तां दृष्ट्वा सर्वप्राणभृतां स्त्रियः ।	SV-01-11-169-027a
अवाप्तं चात्मनो मेने स राजा चक्षुषः फलम् ॥	SV-01-11-169-027c
जन्मप्रभृति यत्किचिन्द्दृष्टवान्स महीपतिः ।	SV-01-11-169-028a
रूपं न सदृशं तस्यास्तर्कयामास किञ्चन ॥	SV-01-11-169-028c
तया बद्धमनश्चक्षुः पाशैर्गुणमयैस्तदा ।	SV-01-11-169-029a
नातिचक्राम तं देशं बुबुधे न च किञ्चन ॥	SV-01-11-169-029c
अस्या नूनं विशालाक्ष्याः सदेवासुरमानुषम् ।	SV-01-11-169-030a
लोकं निर्मथ्य धात्रेदं रूपमाविष्कृतं कृतम् ॥	SV-01-11-169-030c
इति तां तर्कयामास रूपद्रविणसम्पदा ।	SV-01-11-169-031a
कन्यामसदृशीं लोके नृपस्संवरणस्तदा ॥	SV-01-11-169-031c
तां च दृष्ट्वैव कल्याणीं कल्याणाभिजनो नृपः ।	SV-01-11-169-032a
जगाम मनसा चिन्तां काममार्गणपीडितः ॥	SV-01-11-169-032c
तुद्यमानस्सुतीव्रेण नृपतिर्मन्मथाग्निना ।	SV-01-11-169-033a
अप्रगल्भः प्रगल्भां तां उवाचाथ यशस्विनीम् ॥	SV-01-11-169-033c
संवरणः-	SV-01-11-169-034
काऽसि कस्यासि रम्भोरु किमर्थं चेह तिष्ठसि ।	SV-01-11-169-034a
कथं च निर्जनेऽरण्ये चरस्येका शुचिस्मिते ॥	SV-01-11-169-034c
त्वं हि सर्वानवद्याङ्गी सर्वाभरणभूषिता ।	SV-01-11-169-035a
विभूषणमिवैतेषां भूषणानामभीप्सितम् ॥	SV-01-11-169-035c
न देवीं नासुरीं चैव न यक्षीं न च कन्नरीम् ।	SV-01-11-169-036a
न च भोगवतीं मन्ये न गन्धर्वीं न मानुषीम् ॥	SV-01-11-169-036c
या हि दृष्टा मया काश्चिच्छ्रुताश्चापि वराङ्गनाः ।	SV-01-11-169-037a
न तासां सदृशीं मन्ये त्वामहं मत्तकाशिनि ॥	SV-01-11-169-037c
गन्धर्वः-	SV-01-11-169-038
एष तां स महीपालो बभाषे न तु सा तदा ।	SV-01-11-169-038a
कामार्तं निर्जनेऽरण्ये प्रत्यबाषत किञ्चन ॥	SV-01-11-169-038c
तथा लालप्यमानस्य पार्थिवस्यायतेक्षणा ।	SV-01-11-169-039a
सौदामिनीव चाभ्रेषु तत्रैवान्तरधीयत ॥	SV-01-11-169-039c
तामन्विच्छन्स नृपतिः परिचक्राम सर्वतः ।	SV-01-11-169-040a
वनं वनजपत्राक्षीं भ्रमन्नुन्मत्तवत्तदा ॥	SV-01-11-169-040c
अपश्यमानस्स तु तां बहु तत्र विलप्य च ।	SV-01-11-169-041a
निश्चेष्टः कौरवश्रेष्ठ मुहूर्तं स व्यतिष्ठत ॥ ॥	SV-01-11-169-041c
	
	
	
	
अध्यायः 170	
	
	
	
गन्धर्वः-	SV-01-11-170-001
अथ तस्यामदृश्यायां नृपतिर्भावमोहितः ।	SV-01-11-170-001a
पातनश्शत्रुसङ्घानां पपात धरणीतले ॥	SV-01-11-170-001c
तस्मिन्निपतिते भूमावथ सा चारुवर्णिनी ।	SV-01-11-170-002a
पुनः पीनायतश्रोणी दर्शयामास तं नृपम् ॥	SV-01-11-170-002c
अाबभाषेऽथ कल्याणी वाचा मधुरया नृपम् ।	SV-01-11-170-003a
तं कुरूणां कुलकरं कामाभिहतचेतसम् ॥	SV-01-11-170-003c
तपती-	SV-01-11-170-004
उत्तिष्ठोत्तिष्ठ भद्रं ते न त्वमर्हस्यरिन्दम ॥	SV-01-11-170-004a
मोहं नृपतिशार्दूल गन्तुमाविष्कृतं कृतम् ।	SV-01-11-170-004c
गन्धर्वः-	SV-01-11-170-005
एवमुक्तस्स नृपतिर्वाचा मधुरया तदा ।	SV-01-11-170-005a
ददर्श विपुलश्रोणीं तामेवाभिमुखे स्थिताम् ॥	SV-01-11-170-005c
अथ तामसितापाङ्गीमाबभाषे नराधिपः ।	SV-01-11-170-006a
मन्मथाभिपरीतात्मा सन्दिग्धाक्षरया गिरा ॥	SV-01-11-170-006c
संवरणः-	SV-01-11-170-007
साधु मामसितापाङ्गि कामार्तं मत्तकाशिनि ।	SV-01-11-170-007a
भजस्वेह यथा नाहं प्राणाञ्जह्यां शुचिस्मिते ॥	SV-01-11-170-007c
त्वदर्थं हि विशालाक्षि मामयं निशितैश्शरैः ।	SV-01-11-170-008a
कामः कमलगर्भाभे प्रतिविध्यन्न शाम्यति ॥	SV-01-11-170-008c
दष्टं स्रस्तमनाक्रन्दं भद्रे काममहाहिना ।	SV-01-11-170-009a
मां च पीनघनश्रोणि सञ्जीवयितुमर्हसि ॥	SV-01-11-170-009c
त्वदधीनाश्च मे प्राणाः किन्नरोद्गीतभाषिणि ।	SV-01-11-170-010a
चारुसर्वानवद्याङ्गि पद्मेन्दुसदृशानने ॥	SV-01-11-170-010c
न ह्यहं त्वदृते भीरु शक्ष्ये जीवितुमात्मना ।	SV-01-11-170-011a
तस्मात्कुरु विशालाक्षि मय्यनुक्रोशमङ्गने ॥	SV-01-11-170-011c
भक्तं मामसितापाङ्गि न परित्यक्तुमर्हसि ।	SV-01-11-170-012a
त्वं हि मां प्रीतियोगेन त्रातुमर्हसि भामिनि ॥	SV-01-11-170-012c
गान्धर्वेण च मां भीरु विवाहेनैहि सुन्दरी ॥	SV-01-11-170-012e
विवाहानां हि रम्भोरु गान्धर्वश्श्रेष्ठ उच्यते ॥	SV-01-11-170-013ac
कन्या-	SV-01-11-170-014
नाहमीशाऽऽत्मनो राजन्कन्या पितृमती ह्यहम् ।	SV-01-11-170-014a
मयि चेदस्ति ते प्रीतिर्याचस्व पितरं मम ॥	SV-01-11-170-014c
यथा हि ते मया प्राणाः संवृताश्च नरेश्वर ।	SV-01-11-170-015a
दर्शनादेव भूयस्त्वं तथा प्राणान्ममाहरः ॥	SV-01-11-170-015c
न चाहमीशा देहस्य तस्मान्नृपतिसत्तम ।	SV-01-11-170-016a
समीपं नोपगच्छामि न स्वतन्त्रा हि योषितः ॥	SV-01-11-170-016c
का हि सर्वेषु लोकेषु विश्रुताभिजनं नृपम् ।	SV-01-11-170-017a
कन्या नाभिलषेन्नाथं भर्तारं भक्तवत्सलम् ॥	SV-01-11-170-017c
तस्मादेवं गते काले याचस्व पितरं मम ।	SV-01-11-170-018a
आदित्यं प्रणिपातेन तपसा नियमेन च ॥	SV-01-11-170-018c
स चेत्कामयते दातुं तव मामरिवर्दन ।	SV-01-11-170-019a
भविष्याम्यथ ते राजन्सततं वशवर्तिनी ॥	SV-01-11-170-019c
अहं हि तपती नाम सावित्र्यवरजा सुता ।	SV-01-11-170-020a
अस्य लोकप्रदीपस्य सवितुः क्षत्रियर्षभ ॥ ॥	SV-01-11-170-020c
	
	
	
	
	
अध्यायः 171	
	
	
	
गन्धर्वः	SV-01-11-171-001
एवमुक्त्वा ततस्तूर्णं जगामोर्ध्वमनिन्दिता ।	SV-01-11-171-001a
तपती तपतीत्येव विललापातुरो नृपः ॥	SV-01-11-171-001c
प्रास्खलच्चातुरो राजा पुनरुत्थाय धावति ।	SV-01-11-171-002a
धावमानस्तु तपतीम् अदृष्ट्वैव महीपते ।	SV-01-11-171-002c
स तु राजा पुनर्भूमौ तत्रैव निपपात ह ॥	SV-01-11-171-002e
अमात्यस्सानुयात्रस्तु सन्ददर्श महावने |	SV-01-11-171-003a
क्षितौ निपतितं काले शक्रध्वजमिवोच्छ्रितम् ||	SV-01-11-171-003c
तं हि दृष्ट्वा महेष्वासं निरश्वं पतितं क्षितौ |	SV-01-11-171-004a
बभूव सोऽस्य सचिवस् सम्प्रदीप्त इवाग्निना ||	SV-01-11-171-004c
त्वरया चोपसङ्गृह्य स्नेहादागतसम्भ्रमः |	SV-01-11-171-005a
तं समुत्थापयामास नृपतिं काममोहितम् ||	SV-01-11-171-005c
भूतलाद्भूमिपालेशं पितेव पतितं सुतम् ॥	SV-01-11-171-006ac
प्रज्ञया तपसा चैव वृद्धः कीर्त्या दमेन च ।	SV-01-11-171-007a
अमात्यस्तं समुत्थाप्य बभूव विगतज्वरः ॥	SV-01-11-171-007c
उवाच चैनं कल्याणं वाचा मधुरयोत्थिम् ।	SV-01-11-171-008a
मा भैर्मनुजशार्दूल भद्रं चास्तु तवानघ ॥	SV-01-11-171-008c
क्षुत्पिपासाश्रमार्तं तु तर्कयामास तं नृपम् ।	SV-01-11-171-009a
पतितं पातनं सङ्ख्ये शात्रवाणां महीतले ॥	SV-01-11-171-009c
वारिणाऽथ सुशीतेन शिरस्तस्यावसेचयत् ।	SV-01-11-171-010a
अस्पृशन्मुकुटं राज्ञः पुण्डरीकसुगन्धिना ॥	SV-01-11-171-010c
ततः प्रत्यागतप्राणस् तद्बलं बलवान्नृपः ।	SV-01-11-171-011a
सर्वं विसर्जयामास तमेकं सचिवं विना ॥	SV-01-11-171-011c
ततस्तस्याज्ञया राज्ञो विप्रतस्थे महद्बलम् ।	SV-01-11-171-012a
स तु राजा गिरिप्रस्थे तस्मिन् पुनरुपाविशत् ॥	SV-01-11-171-012c
स तु तस्मिन् गिरिवरे शुचिर्भूत्वा कृताञ्जलिः ।	SV-01-11-171-013a
आरिराधयिषुस्सूर्यं तस्थावूर्ध्वभुजः क्षितौ ॥	SV-01-11-171-013c
जगाम मनसा चैवं वसिष्ठमृषिसत्तमम् ।	SV-01-11-171-014a
पुरोहितममित्रघ्नं तदा संवरणो नृपः ॥	SV-01-11-171-014c
नक्तन्दिनमथैकत्र स्थिते तस्मिञ्जनाधिपे ।	SV-01-11-171-015a
अथाजगाम विप्रर्षिस् तदा द्वादशमेऽहनि ॥	SV-01-11-171-015c
स विदित्वैव नृपतिं तपत्या हृतमानसम् ।	SV-01-11-171-016a
दिव्येन चक्षुषा ज्ञात्वा भावितात्मा महानृषिः ॥	SV-01-11-171-016c
तथा तु नियतात्मानं तं वै नृपतिसत्तमम् ।	SV-01-11-171-017a
आबभाषे स धर्मात्मा तस्यैवार्थचिकीर्षया ॥	SV-01-11-171-017c
स तस्य मनुजेन्द्रस्य पश्यतो भगवानृषिः ।	SV-01-11-171-018a
ऊर्ध्वमाचक्रमे द्रष्टुं भास्करं भास्करद्युतिः ॥	SV-01-11-171-018c
योजनानां तु नियुतं क्षणाद्गत्वा तपोधनः ।	SV-01-11-171-019a
सहस्रांशुं ततो विप्रः कृताञ्जलिरुपस्थितः ।	SV-01-11-171-019c
वसिष्ठोहमिति प्रीत्या स चात्मानं न्यवेदयत् ॥	SV-01-11-171-019e
तमुवाच महातेजा विवस्वान् मुनिसत्तमम् ।	SV-01-11-171-020a
महर्षे स्वागतं तेऽस्तु कथयस्व यथेप्सितम् ॥	SV-01-11-171-020c
	
	
	
	
	
	
अध्यायः  172 	
	
	
	
गन्धर्वः	SV-01-11-172-001
योजनानां चतुष्षष्टिं निमेषात् त्रिशतं तथा ।	SV-01-11-172-001a
अश्वैर्गच्छति नित्यं यस् तत्पार्श्वस्थोऽब्रवीदिदम् ॥	SV-01-11-172-001c
वसिष्ठः 	SV-01-11-172-002
अजाय लोकत्रयपावनाय भूतात्मने गोपतये वृषाय ।	SV-01-11-172-002a
सूर्याय सर्गप्रलयालयाय नमो महाकारुणिकोत्तमाय ॥	SV-01-11-172-002c
विवस्वते ज्ञानभृतेऽन्तरात्मने जगत्प्रदीपाय जगद्धितैषिणे ।	SV-01-11-172-003a
स्वयम्भुवे दीप्तसहस्रचक्षुषे सुरोत्तमायामिततेजसे नमः ॥	SV-01-11-172-003c
नमस्सवित्रे जगदेकचक्षुषे जगत्प्रसूतिस्थितिनाशहेतवे ।	SV-01-11-172-004a
त्रयीमयाय त्रिगुणात्मधारिणे विरिञ्चनारायणशङ्करात्मने ॥	SV-01-11-172-004c
सूर्यः 	SV-01-11-172-005
स्तुतोऽस्मि वरदस्तेऽहं वरं वरय सुव्रत ।	SV-01-11-172-005a
स्तुतिस्त्वयोक्ता भक्तानां जप्येयं वरदोस्म्यहम् ॥	SV-01-11-172-005c
वसिष्ठः 	SV-01-11-172-006
यैषा ते तपती नाम सावित्र्यवरजा सुता ।	SV-01-11-172-006a
तां त्वां संवरणस्यार्थे वरयामि विभावसो ॥	SV-01-11-172-006c
स हि राजा बृहत्कीर्तिर् धर्मार्थविदुदारधीः ।	SV-01-11-172-007a
युक्तस्संवरणो भर्ता दुहितुस्ते वियद्गम ॥	SV-01-11-172-007c
गन्धर्वः	SV-01-11-172-008
इत्युक्तस्सविता तेन ददामीत्येव निश्चितः ।	SV-01-11-172-008a
प्रत्यभाषत तं विप्रं प्रतिनन्द्य दिवाकरः ॥	SV-01-11-172-008c
सूर्यः 	SV-01-11-172-009
वरस्संवरणो राज्ञां त्वमृषीणां वरो मुने ।	SV-01-11-172-009a
तपती योषितां श्रेष्ठा किमन्यत्रापवर्जनात् ॥	SV-01-11-172-009c
गन्धर्वः	SV-01-11-172-010
ततस्सर्वानवद्याङ्गीं तपतीं तपनस्स्वयम् ।	SV-01-11-172-010a
ददौ संवरणस्यार्थे वसिष्ठाय महात्मने ॥	SV-01-11-172-010c
प्रतिजग्राह तां कन्यां महर्षिस्तपतीं तदा ।	SV-01-11-172-011a
वसिष्ठोऽथ विसृष्टश्च पुनरेवाजगाम ह ॥	SV-01-11-172-011c
यत्र विख्यातकीर्तिस्स कुरूणामृषभोऽभवत् ।	SV-01-11-172-012a
स राजा मन्मथाविष्टस् तद्गतेनान्तरात्मना ॥	SV-01-11-172-012c
दृष्ट्वा तु देवकन्यां तां तपतीं चारुहासिनीम् ।	SV-01-11-172-013a
वसिष्ठेन सहायान्तीं संहृष्टोऽभ्यधिकं बभौ ॥	SV-01-11-172-013c
कृच्छ्रे द्वादशरात्रे तु तस्य राज्ञस्समाहिते ।	SV-01-11-172-014a
आजगाम विशुद्धात्मा वसिष्ठो भगवानृषिः ॥	SV-01-11-172-014c
तपसाऽऽराध्य वरदं देवं गोपतिमीश्वरम् ।	SV-01-11-172-015a
लेभे संवरणो भार्यां वसिष्ठस्य च तेजसा ॥	SV-01-11-172-015c
ततस्तस्मिन् गिरिश्रेष्ठे देवगन्धर्वसेविते ।	SV-01-11-172-016a
जग्राह विधिवत् पाणिं तपत्यास्स नरर्षभः ॥	SV-01-11-172-016c
वसिष्ठेनाभ्यनुज्ञातस् तस्मिन्नेव धराधरे ।	SV-01-11-172-017a
सोऽकामयत राजर्षिर् विहर्तुं सह भार्यया ॥	SV-01-11-172-017c
ततः पुरेषु राष्ट्रेषु वाहनेषु बलेषु च ।	SV-01-11-172-018a
आदिदेश महीपालस् तमेव सचिवं तदा ॥	SV-01-11-172-018c
नृपतिं तं ह्यनुज्ञाप्य वसिष्ठोऽथापचक्रमे ।	SV-01-11-172-019a
स हि राजा गिरौ तस्मिन् विजहारामरोपमः ॥	SV-01-11-172-019c
ततो द्वादशवर्षाणि काननेषु जलेषु च ।	SV-01-11-172-020a
रेमे तस्मिन् गिरौ राजा सहुतो भार्यया यदा ॥	SV-01-11-172-020c
तस्य राज्ञः पुरे तस्मिन् समा द्वादश कृत्स्नशः ।	SV-01-11-172-021a
न ववर्ष सहस्राक्षो रहितेऽथ नृपे तदा ॥	SV-01-11-172-021c
तत् क्षुधार्तैर्निरानन्दैश् शवभूतैस्तदा नरैः ।	SV-01-11-172-022a
अभवत् प्रेतराजस्य पुरं प्रेतैरिवावृतम् ॥	SV-01-11-172-022c
ततस्तत्तादृशं दृष्ट्वा स एव भगवानृषिः ।	SV-01-11-172-023a
अभ्यपद्यत धर्मात्मा वसिष्ठो नरसत्तमम् ॥	SV-01-11-172-023c
तं च पार्थिवशार्दूलम् आनयामास तत्पुरम् ।	SV-01-11-172-024a
तपत्या सहितं तत्र वर्षे द्वादशमे गते ||	SV-01-11-172-024c
ततः प्रवृष्टस्तत्रासीद् यथाकालमरिन्दम |	SV-01-11-172-025a
तस्मिन्नृपतिशार्दूले प्रविष्टे नगरं पुनः ।	SV-01-11-172-025c
प्रववर्ष सहस्राक्षस् सस्यानि जनयन् प्रभुः ॥	SV-01-11-172-025e
ततस्सराष्ट्रं मुमुदे तत् पुरं परया मुदा ।	SV-01-11-172-026a
तेन पार्थिवमुख्येन भावितं भावितात्मना ॥	SV-01-11-172-026c
ततो द्वादश वर्षाणि पुनरीजे जनाधिपः ।	SV-01-11-172-027a
पत्न्या तपत्या सहितो यथा शच्या मरुत्पतिः ॥	SV-01-11-172-027c
एवमासीन्महाभागा तपती नाम पूर्विका ।	SV-01-11-172-028a
सैषा वैवस्वती कन्या लब्धा संवरणेन ह ॥	SV-01-11-172-028c
तस्यां स जनयामास कुरुं संवरणो नृपः ।	SV-01-11-172-029a
तपत्यां तपतां श्रेष्ठ तापत्यस्त्वं ततोऽर्जुन ॥ 	SV-01-11-172-029c
कुरूद्भवा यतो यूयं कौरवाः कुरवस्तथा |	SV-01-11-172-030a
पौरवा आजमीढाश्च भारता भरतर्षभ ||	SV-01-11-172-030c
तापत्यमखिलं प्रोक्तं वृत्तान्तं तव पूर्विकम् |	SV-01-11-172-031a
पुरोहितमुखा यूयं भुङ्क्षध्वं पृथिवीमिमाम् ||	SV-01-11-172-031c
	
	
	
	
	
अध्यायः 173	
	
	
	
	
वैशाम्पयनः 	SV-01-11-173-001
स गन्धर्ववचश्श्रुत्वा तत्तदा भरतर्षभ ।	SV-01-11-173-001a
अर्जुनः परया प्रीत्या पूर्णचन्द्र इवाबभौ |	SV-01-11-173-001c
उवाच च महाप्राज्ञो गन्धर्व कुरुसत्तमः ||	SV-01-11-173-001e
अर्जुनः	SV-01-11-173-002
जातकौतूहलोऽतीव वसिष्ठस्य तपोबलात् ||	SV-01-11-173-002ac
वसिष्ठ इति यस्यैतद् ऋषेर्नाम त्वयेरितम् ।	SV-01-11-173-003a
एतदिच्छाम्यहं श्रोतुं यथावत्तद्वदस्व मे ॥	SV-01-11-173-003c
स एष गन्धर्वपते पूर्वेषां नः पुरोहितः ।	SV-01-11-173-004a
आसीदेतन्ममाचक्ष्व क एष भगवान् ऋषिः ॥	SV-01-11-173-004c
गन्धर्वः	SV-01-11-173-004
ब्रह्मणो मानसः पुत्रो वसिष्ठऽरुन्धतीपतिः ||	SV-01-11-173-004e
तपसा निर्जितौ शश्वद् अजेयावमरैरपि ।	SV-01-11-173-005a
कामक्रोधावुभौ यस्य चरणौ संववाहतुः ॥	SV-01-11-173-005c
यश्च नोच्छेदनं चक्रे कुशिकानामुदारधीः |	SV-01-11-173-006a
विश्वामित्रापराधेन धारयन् मन्युमुत्तमम् ||	SV-01-11-173-006c
पुत्रव्यसनसन्तप्तश् शक्तिमानपि यत् प्रभुः |	SV-01-11-173-007a
विश्वामित्रविनाशाय मेने कर्म न दारुणम् ||	SV-01-11-173-007c
मृतांश्च पुनराहर्तुं शक्तः पुत्रान् यमक्षयात् |	SV-01-11-173-008a
कृतान्तं नातिचक्राम वेलामिव महोदधिः ||	SV-01-11-173-008c
यं प्राप्य विजितात्मानं महात्मानं नराधिपाः |	SV-01-11-173-009a
इक्ष्वाकवो महीपाला लेभिरे पृथिवीमिमाम् ||	SV-01-11-173-009c
पुरोहितवरं प्राप्य वसिष्ठमृषिसत्तमम् |	SV-01-11-173-010a
ईजिरे क्रतुभिश्चापि नृपास्ते कुरुनन्दन ||	SV-01-11-173-010c
स हि तान् याजयामास सर्वान् नृपतिसत्तमान् |	SV-01-11-173-011a
महर्षिः पाण्डवश्रेष्ठ बृहस्पतिरिवामरान् ||	SV-01-11-173-011c
यथा वसिष्ठेन सह स सौदासस्सुसङ्गतः |	SV-01-11-173-012a
रक्षोभिर्विप्रमुक्तस्तु विश्वामित्रेण योजितैः ||	SV-01-11-173-012c
तथा द्विजसहायान् वै न गन्धर्वा न राक्षसाः |	SV-01-11-173-013a
शक्ताः प्रार्थयितुं वीर मनसाऽपि महाबलाः ||	SV-01-11-173-013c
तस्माद्धर्मप्रधानस्तु वेदशास्त्रप्रदीपितः |	SV-01-11-173-014a
ब्राह्मणो गुणवान् कश्चित् पुरोधाः परिमृश्यताम् ||	SV-01-11-173-014c
क्षत्रियेण तु जातेन पृथिवीं जेतुमिच्छता |	SV-01-11-173-015a
पूर्वं पुरोहितः कार्यः पार्थ राज्यविवृद्धये ||	SV-01-11-173-015c
महीं जिगीषता राज्ञा ब्रह्म कार्यं पुरस्कृतम् |	SV-01-11-173-016a
तस्मात् पुरोहितः कश्चिद् गुणवानस्तु वो द्विजः ||	SV-01-11-173-016c
अर्जुनः	SV-01-11-173-017
किं निमित्तमभूद्वैरं विश्वामित्रवसिष्ठयोः |	SV-01-11-173-017a
वसिष्ठस्याश्रमे तत्र शंस तत्सर्वमेव मे ||	SV-01-11-173-017c
गन्धर्वः	SV-01-11-173-018
इदं वसिष्ठमाख्यानं पुराणं परिचक्षते |	SV-01-11-173-018a
पार्थ सर्वेषु लोकेषु यथावत्तन्निबोध मे ||	SV-01-11-173-018c
कन्याकुब्जे महानासीत् पार्थिवो भरतर्षभ |	SV-01-11-173-019a
गाधीति विश्रुतो लोके सत्यधर्मपरायणः ||	SV-01-11-173-019c
तस्य धर्मात्मनः पुत्रस् समृद्धबलवाहनः |	SV-01-11-173-020a
विश्वामित्र इति ख्यातो बभूव रिपुनाशनः ||	SV-01-11-173-020c
स चचार सहामात्यो मृगयां सुमहावने |	SV-01-11-173-021a
मृगान्निघ्नन् वराहांश्च चचार मरुधन्वसु ||	SV-01-11-173-021c
व्यायामार्तस्तु स तदा मृगलिप्सुः पिपासितः ।	SV-01-11-173-022a
आजगाम रथिश्रेष्ठो वसिष्ठस्याश्रमं प्रति ॥	SV-01-11-173-022c
वसिष्ठस्तु स तं दृष्ट्वा राजर्षिमतिथिं तदा |	SV-01-11-173-023a
विश्वामित्रं सशिष्यो वै प्रतिजग्राह पूजया ॥	SV-01-11-173-023c
पाद्येनार्घ्यप्रदानेन स्वागतेन च तं नृपम् ।	SV-01-11-173-024a
प्रतिजग्राह धर्मात्मा वन्येन हविषा तदा ॥	SV-01-11-173-024c
तस्यैव कामधुग्धेनुर् वसिष्ठस्य महात्मनः ।	SV-01-11-173-025a
उक्ता नन्दिनि धत्स्वेति सा कामान् दुदुहे तदा ॥	SV-01-11-173-025c
बाष्पाढ्यस्योदनस्यात्र राशयः पर्वतोपमाः ।	SV-01-11-173-026a
निष्ठानानि च सूपांश्च दधिकुल्यास्तथैव च ॥	SV-01-11-173-026c
कूपांश्च दधिसम्पूर्णान् गुळानां राशयस्तथा |	SV-01-11-173-027a
भोजनानि महार्हाणि तत्र तत्र सहस्रशः ||	SV-01-11-173-027c
इक्षून् मधूनि लाजांश्च मैरेयांश्च वरासवान् |	SV-01-11-173-028a
वस्त्राणि च महार्हाणि कम्बलानि सहस्रशः ||	SV-01-11-173-028c
ग्राम्यारण्यौषधीश्चैव दुदुहे पय एव च ।	SV-01-11-173-029a
षड्रसं चामृतरसं रसायनमनुत्तमम् ||	SV-01-11-173-029c
भोजनीयानि पेयानि भक्ष्याणि विविधानि च ।	SV-01-11-173-030a
लेह्यान्यमृतकल्पानि चोष्याणि च तथाऽर्जुन ॥	SV-01-11-173-030c
रत्नानि च महार्हाणि वासांसि विविधानि च ||	SV-01-11-173-031ac
तैः कामैस्सर्वसम्पूर्णैः पूजितस्स महिपतिः |	SV-01-11-173-032a
सामात्यस्सबलस्तत्र तुतोष सुभृशं तदा ||	SV-01-11-173-032c
षडुन्नतां सुपार्श्वोरुं त्रिपृथुं पञ्चसंवृताम् |	SV-01-11-173-033a
मण्डूकनेत्रां स्वाकारां पीनोधसमनिन्दिताम् ||	SV-01-11-173-033c
सुवालधिं शङ्कुकर्णां पीनश्रोणिपयोधराम् |	SV-01-11-173-034a
पुष्टायतशिरोग्रीवां विस्मितस्सोऽभिवीक्ष्य ताम् ।	SV-01-11-173-034c
अभ्यनन्दत् सदा नन्दीं वसिष्ठस्य यशस्विनीम् |	SV-01-11-173-035a
अब्रवीच्च भृशं तुष्टो विश्वामित्र ऋषिस्तदा ||	SV-01-11-173-035c
अर्बुदेन गवां ब्रह्मंस् तथा राज्येन वा पुनः |	SV-01-11-173-036a
नन्दिनीं सम्प्रयच्छस्व भुङ्क्ष्व राज्यं महामुने ||	SV-01-11-173-036c
वसिष्ठः	SV-01-11-173-037
देवताऽतिथिपित्रर्थे याज्यार्थे च पयस्विनी |	SV-01-11-173-037a
अदेया नन्दिनी चेयं  राज्येनापि तवानघ ||	SV-01-11-173-037c
विश्वामित्रः	SV-01-11-173-038
रत्नं हि भगवन्नेतद् रत्नहारी च पार्थिवः ।	SV-01-11-173-038a
क्षत्रियोऽहं भवान् विप्रस् तपस्स्वाध्यायसाधनः ॥	SV-01-11-173-038c
ब्राह्मणेषु कुतो वीर्यं प्रशान्तेषु धृतात्मसु ।	SV-01-11-173-039a
अर्बुदेन गवां यस्त्वं न ददासि ममेप्सितम् |	SV-01-11-173-039c
स्वधर्मं न प्रहास्यामि स नेष्ये ते बलेन गाम् ||	SV-01-11-173-039c
क्षत्रियोऽस्मि न विप्रोऽहं बाहुवीर्योऽस्मि धर्मतः |	SV-01-11-173-040a
तस्माद्भुजबलेनेमां हरिष्यामीह पश्यतः ||	SV-01-11-173-040c
वसिष्ठः	SV-01-11-173-041
अत्र हव्यं च कव्यं च प्राणयात्रा तथैव च |	SV-01-11-173-041a
आयत्तमग्निहोत्रं च आतिथ्यं च न संशयः ||	SV-01-11-173-041c
बहुना किं प्रलापेन न दास्ये कामदोहिनीम् ||	SV-01-11-173-042ac
बलस्थश्चासि राजा च बाहुवीर्यश्च क्षत्रियः |	SV-01-11-173-043a
यथेच्छसि तथा क्षिप्रं कुरु त्वं मा विचारय ||	SV-01-11-173-043c
गन्धर्वः	SV-01-11-173-044
एवमुक्तस्तदा पार्थ विश्वामित्रो बलादिव ॥	SV-01-11-173-044a
हंसचन्द्रप्रतीकाशां नन्दिनीं वै जहार गाम् ||	SV-01-11-173-044c
सा तदा ह्रियमाणा च विश्वामित्रबलैर्बलात् ।	SV-01-11-173-045a
कशादण्डप्रहारैश्च काल्यमाना इतस्ततः ॥	SV-01-11-173-045c
ह्रियमाणा तथा तेन वसिष्ठस्याथ नन्दिनी ।	SV-01-11-173-046a
आगम्याभिमुखी पार्थ तस्थौ भगवदुन्मुखी |	SV-01-11-173-046c
भृशं सन्तप्यमानाऽपि नाजगामाश्रमात्ततः ||	SV-01-11-173-046e
आश्रमान्नैव गच्छन्ती हुम्फारावैर्ननाद च ||	SV-01-11-173-047ac
सा तेषां बलान्नन्दी बलानां भरतर्षभ ।	SV-01-11-173-048a
विश्वामित्रभयोद्विग्ना वसिष्ठं समुपागमत् ॥	SV-01-11-173-048c
वसिष्ठः	SV-01-11-173-049
शृणोमि ते रवं भद्रे रुदन्त्या वै मुहुर्मुहुः |	SV-01-11-173-049a
बलात् प्रयासि मे नन्दि क्षमयन् ब्राह्मणो ह्यहम् ||	SV-01-11-173-049c
नन्दिनी	SV-01-11-173-050
पाषाणदण्डैर्निहतां क्रन्दन्तीं मामनाथवत् ।	SV-01-11-173-050a
विश्वामित्रबलैर्घोरैर् भगवन् किमुपेक्षसे ॥	SV-01-11-173-050c
गन्धर्वः	SV-01-11-173-051
एवं तस्यां तथा पार्थ धर्षितायां महामुनिः ।	SV-01-11-173-051a
न चाक्षुभ्यत धैर्याच्च नैव कोपं समादधे ||	SV-01-11-173-051c
वसिष्ठः	SV-01-11-173-052
क्षत्रियाणां बलं वीर्यं ब्राह्मणानां क्षमा बलम् ।	SV-01-11-173-052a
क्षमा मां भजते यस्माद् गम्यतां यदि रोचते ॥	SV-01-11-173-052c
नन्दिनी	SV-01-11-173-053
किं नु त्यक्ताऽस्मि भगवन् यदेवं मां प्रभाषसे ।	SV-01-11-173-053a
न त्यक्ताऽहं त्वया ब्रह्मन् नेतुं शक्या बलान्न हि ॥	SV-01-11-173-053c
वसिष्ठः	SV-01-11-173-054
न त्वां त्यजामि कल्याणि स्थीयतां यदि शक्यते |	SV-01-11-173-054a
दृढेन दाम्ना बद्ध्वैष वत्सस्ते ह्रियते बलात् |	SV-01-11-173-054c
येन केनाप्युपायेन त्वया वत्सो निवार्यताम् || 	SV-01-11-173-054e
गन्धर्वः	SV-01-11-173-055
स्थीयतामिति तच्छ्रुत्वा वसिष्ठस्य पयस्विनी ।	SV-01-11-173-055a
ऊर्ध्वाञ्चितशिरोग्रीवा प्रभावाच्चारुदर्शना ॥	SV-01-11-173-055c
क्रोधरक्तेक्षणा सा गौर् हुम्फारवघनस्वनैः ।	SV-01-11-173-056a
विश्वामित्रस्य तत् सैन्यं व्यद्रावयत सर्वशः ॥	SV-01-11-173-056c
कशाग्रदण्डाभिहता काल्यमाना ततस्ततः ।	SV-01-11-173-057a
क्रोधदीप्तेक्षणा क्रोधं भूय एव समादधे ॥	SV-01-11-173-057c
आदित्य इव मध्याह्ने क्रोधदीप्तवपुर्बभौ ||	SV-01-11-173-058ac
अङ्गारवर्षं मुञ्चन्ती मुहुर्वातं मुखाद्वमत् |	SV-01-11-173-059a
असृजत् पप्लवान् पुच्छात् प्रस्रवाच्छबराञ्छकान् ||	SV-01-11-173-059c
योनिदेशाच्च यवनाञ् शकृद्देशाच्छकांस्तथा |	SV-01-11-173-060a
मूत्रतश्चासृजच्चापि नन्दिनी क्रोधमूर्छिता ||	SV-01-11-173-060c
पौण्ड्रान् किरातान् द्रमिडान् सिंहलान् बर्बरांस्तथा |	SV-01-11-173-061a
तथैव बर्बरान् म्लेच्छान् फेनतस्सा ससरसज ह ||	SV-01-11-173-061c
तैर्विसृष्टैर्महासैन्यैर् नानाम्लेच्छगणैस्तथा ।	SV-01-11-173-062a
नानावरणसञ्छन्नैर् नानायुधधरैस्तथा |	SV-01-11-173-062c
अवकीर्यत संरब्धैर् विश्वामित्रस्य पश्यतः ||	SV-01-11-173-062e
एकैकशस्तस्य योधाः पञ्चभिस्सप्तभिर्वृताः ॥	SV-01-11-173-063ac
शस्त्रवर्षेण महता वध्यमानं बलं ततः |	SV-01-11-173-064a
प्रभग्नदर्पं सन्त्रस्तं विश्वामित्रस्य पश्यतः ||	SV-01-11-173-064c
तस्य तच्चतुरङ्गं वै बलं परमदयस्सहम् |	SV-01-11-173-065a
प्रभग्नं सर्वतो घोरं पयस्विन्या विनिर्जितम् ||	SV-01-11-173-065c
न च प्राणैर्वियुज्यन्ते तदा केचन सैनिकाः |	SV-01-11-173-066a
विश्वामित्रस्य सङ्क्रुद्धैर् वासिष्ठैर्भरतर्षभ ||	SV-01-11-173-066c
विश्वामित्रस्य तत् सैन्यं काल्यमानं त्रियोजनम् |	SV-01-11-173-067a
क्रोशमानं भयोद्विग्नं त्रातारं नाध्यगच्छत ||	SV-01-11-173-067c
विश्वामित्रस्ततो दृष्ट्वा क्रोधाविष्टस्स रोदसी |	SV-01-11-173-068a
ववर्ष शरवर्षाणि वसिष्ठे मुनिसत्तमे ||	SV-01-11-173-068c
घोररूपांश्च नाराचान् क्षुरान् भल्लान् महामुनिः |	SV-01-11-173-069a
विश्वामित्रप्रयुक्तांस्तान् वैणवेन व्यमोचयत् ।	SV-01-11-173-069c
वसिष्ठस्य तदा दृष्ट्वा कर्मकौशलमाहवे ॥	SV-01-11-173-069e
विश्वामित्रोऽपि कोपेन भूयश्शत्रुनिपातनः ।	SV-01-11-173-070a
दिव्यास्त्रवर्षं तस्मै तु प्राहिणोन्मुनये रुषा ॥	SV-01-11-173-070c
आग्नेयं वारुणं चैन्द्रं याम्यं वायव्यमेव च ।	SV-01-11-173-071a
विससर्ज महाभागे वसिष्ठे ब्रह्मणस्सुते ॥	SV-01-11-173-071c
अस्त्राणि सर्वतो ज्वालां विसृजन्ति प्रपेदिरे ।	SV-01-11-173-072a
युगान्तसमये घोराः पतङ्गस्येव रश्मयः ॥	SV-01-11-173-072c
वसिष्ठोऽपि महातेजा ब्रह्मशक्तिप्रयुक्तया ।	SV-01-11-173-073a
यष्ट्या निवारयामास सर्वाण्यस्त्राणि स स्मयन् ॥	SV-01-11-173-073c
ततस्ते भस्मसाद्भूताः पतन्ति स्म महीतले ।	SV-01-11-173-074a
अपोह्य दिव्यान्यस्त्राणि वसिष्ठो वाक्यमब्रवीत् ॥	SV-01-11-173-074c
वसिष्ठः	SV-01-11-173-075
निर्जितोऽसि महाराज दुरात्मन् गाधिनन्दन ।	SV-01-11-173-075a
यदि तेऽस्ति परं शौर्यं तद्दर्शय मयि स्थिते ॥	SV-01-11-173-075c
गन्धर्वः	SV-01-11-173-076
विश्वामित्रस्तथा चोक्तो वसिष्ठेन नराधिप |	SV-01-11-173-076a
नोवाच किञ्चिद्व्रीडाढ्यो विद्रावितमहाबलः ||	SV-01-11-173-076c
तद्दृष्ट्वा महदाश्चर्यं ब्रह्मतेजोभवं बलम् ।	SV-01-11-173-077a
विश्वामित्रः क्षत्रभावान्निर्विण्णो वाक्यमब्रवीत् ||	SV-01-11-173-077c
धिग्बलं क्षत्रियबलं ब्रह्मतेजोबलं बलम् |	SV-01-11-173-078a
बलाबले विनिश्चित्य तप एव परं बलम् ||	SV-01-11-173-078c
गन्धर्वः	SV-01-11-173-079
स राज्यं स्फीतमुत्सृज्य तां च दीप्तां नृपश्रियम् |	SV-01-11-173-079a
भोगांश्च पृष्ठतः कृत्वा तप एव समाददे ||	SV-01-11-173-079c
स गत्वा तपसा सिद्धिं लोकान् विष्टभ्य तेजसा |	SV-01-11-173-080a
तताप सर्वान् लोकांश्च ब्राह्मणत्वमवाप च ||	SV-01-11-173-080c
अपिबच्च सुतं सोमम् इन्द्रेण सह कौशिकः |	SV-01-11-173-081a
एवंवीर्यस्तु राजर्षिर् विप्रर्षिस्सम्बभूव ह ॥ 	SV-01-11-173-081c
	
	
	
	
	
अध्यायः 174	
	
	
	
अर्जुनः	SV-01-11-174-001
ऋष्योस्तु यत्कृते वैरं विश्वामित्रवसिष्ठयोः ।	SV-01-11-174-001a
बभूव गन्धर्वपते ब्रूहि तत्सर्वमेव च ॥	SV-01-11-174-001c
माहात्म्यं च वसिष्ठस्य ब्राह्मण्यं ब्रह्मतेजसः ।	SV-01-11-174-002a
विश्वामित्रस्य च तथा क्षत्रस्य च महात्मनः ॥	SV-01-11-174-002c
न शृण्वानस्त्वहं तृप्तिम् उपगच्छामि खेचर ।	SV-01-11-174-003a
आख्याहि गन्धर्वपते शंस तत्कथासारमेव च |	SV-01-11-174-003c
माहात्म्यं च वसिष्ठस्य विचित्राणि च भाषसे ॥	SV-01-11-174-003e
गन्धर्वः	SV-01-11-174-004
इदं वासिष्ठमाख्यानं पुराणं पुण्यमुत्तमम् ।	SV-01-11-174-004a
पार्थ सर्वेषु लोकेषु विश्रुतं तन्निबोध मे ॥	SV-01-11-174-004c
कल्माषपाद इत्यस्मिन् लोके राजा बभूव ह ||	SV-01-11-174-005ac
इक्ष्वाकूणां कुले जातः तेजसा सदृशो भुवि |	SV-01-11-174-006a
नास्ति तस्य महाराज वैश्वानरसमद्युतेः ||	SV-01-11-174-006c
स कदाचिद्वने रम्ये मृगयामचरद्बली ।	SV-01-11-174-007a
मृगान्निघ्नन् वराहांश्च चचार रिपुसूदनः ॥	SV-01-11-174-007c
स तु राजा महात्मानं वासिष्ठमृषिसत्तमम् |	SV-01-11-174-008a
स तृष्णार्तः क्षुधार्तश्च एकायनगतः पथि ।	SV-01-11-174-008c
अपश्यदजितस्सङ्ख्ये मुनिं प्रतिमुखागतम् ॥	SV-01-11-174-008e
शक्तिं नाम महाभागं वसिष्ठकुलनन्दनम् ।	SV-01-11-174-009a
ज्येष्ठं पुत्रशतात् पुत्रं वसिष्ठस्य महात्मनः ॥	SV-01-11-174-009c
अपगच्छ पथोऽस्माकम् इत्येवं पार्थिवोऽब्रवीत् ।	SV-01-11-174-010a
सचाप्यृषिरुवाचैनं सान्त्वयञ्श्लक्ष्णया गिरा ॥	SV-01-11-174-010c
शक्तिः	SV-01-11-174-011
मम पन्था महाराज धर्म एष सनातनः ।	SV-01-11-174-011a
राज्ञा धर्मेण सन्दिष्टो देयः पन्था द्विजातये ॥	SV-01-11-174-011c
गन्धर्वः	SV-01-11-174-012
ऋषिस्तु नापचक्राम तस्मिन् धर्मपथे स्थितः ।	SV-01-11-174-012a
अपि राजा मुनेर्मार्गात् क्रोधान्नापजगाम ह ॥	SV-01-11-174-012c
अमुञ्चन्तं तु पन्थानं तमृषिं नृपसत्तमः ।	SV-01-11-174-013a
जघान कशया मोहान्नृपो राक्षसवन्मुनिम् ॥	SV-01-11-174-013c
कशाप्रहाराभिहतो राजानमृषिसत्तमः ।	SV-01-11-174-014a
तं शशाप नृपश्रेष्ठं वासिष्ठः क्रोधमूर्च्छितः ॥	SV-01-11-174-014c
शक्तिः	SV-01-11-174-015
हंसि राक्षसवद्यन्मां राजापशद तापसम् ।	SV-01-11-174-015a
तस्मात् त्वमद्यप्रभृति पुरुषादो भविष्यसि ॥	SV-01-11-174-015c
मनुष्यपिशिते सक्तश् चरिष्यसि महीमिमाम् ।	SV-01-11-174-016a
गच्छ राजाधमेत्युक्तश् शक्तिना वीर्यशक्तिना ॥	SV-01-11-174-016c
तत्र राज्यनिमित्तं तु विश्वामित्रवसिष्ठयोः ।	SV-01-11-174-017a
वैरमासीद्यदा तं तु विश्वामित्रोऽन्वविन्दत ॥	SV-01-11-174-017c
तयोर्विवदतोरेवं समीपमुपचक्रमे ।	SV-01-11-174-018a
ऋषिरुग्रतपाः पार्थ विश्वामित्रः प्रतापवान् ॥	SV-01-11-174-018c
ततस्स बुबुधे पश्चात् तमृषिं नृपसत्तम ।	SV-01-11-174-019a
ऋषेः पुत्रं वसिष्ठस्य वसिष्ठमिव तेजसा ॥	SV-01-11-174-019c
अन्तर्धाय तदाऽऽत्मानं विश्वामित्रस्तु भारत ।	SV-01-11-174-020a
तावुभावतिचक्राम चिकीर्षन्नात्मनः प्रियम् ॥	SV-01-11-174-020c
स तु शप्तस्तदा तेन शक्तिना वै नृपोत्तमः ।	SV-01-11-174-021a
जगाम शरणं राजा प्रसादयितुमर्हयन् ॥	SV-01-11-174-021c
तस्य भावं विदित्वा तु नृपतेः कुरुनन्दन ।	SV-01-11-174-022a
विश्वामित्रस्ततो रक्ष आदिदेश नृपं प्रति ॥	SV-01-11-174-022c
शापात्तस्य तु विप्रर्षेर् विश्वामित्रस्य चाज्ञया ।	SV-01-11-174-023a
राक्षसः किङ्करो नाम विवेश नृपतिं तदा ॥	SV-01-11-174-023c
रक्षसा तं गृहीतं तु विदित्वा स मुनिस्तदा ।	SV-01-11-174-024a
विश्वामित्रोऽप्यपाक्रामत् तस्माद्देशादरिन्दम ॥	SV-01-11-174-024c
ततस्स नृपतिर्विद्वान् रक्षन्नात्मानमात्मना ।	SV-01-11-174-025a
बलवत्पीड्यमानोऽपि रक्षसाऽन्तर्गतेन ह ॥	SV-01-11-174-025c
ददर्श तं द्विजः कश्चिद् राजानं प्रस्थितं पुनः ।	SV-01-11-174-026a
ययाचे क्षुधितश्चैनं समांसं भोजनं तथा ॥	SV-01-11-174-026c
तमुवाच स राजर्षिर् द्विजं मित्रसहं तदा ||	SV-01-11-174-027ac
आस्स्व ब्रह्मंस्त्वमत्रैव मुहूर्तमिव सान्त्वयन् |	SV-01-11-174-028a
विनिवृत्तः प्रदास्यामि भोजनं ते यथेप्सितम् ।	SV-01-11-174-028c
इत्युक्त्वा प्रययौ राजा तस्थौ च द्विजसत्तमः ॥	SV-01-11-174-028e
अन्तःपुरं गतो राजा श्रुत्वा ब्राह्मणभाषितम् |	SV-01-11-174-029a
सोऽन्तःपुरं प्रविश्याथ न सस्मार नराधिपः ॥	SV-01-11-174-029c
ततोऽर्धरात्र उत्थाय सूदमानाय्य सत्तमः ।	SV-01-11-174-030a
उवाच वचनं स्मृत्य ब्राह्मणस्य प्रतिश्रुतम् ॥	SV-01-11-174-030c
राजा	SV-01-11-174-031
गच्छामुष्मिन्नसौ देशे ब्राह्मणो मां प्रतीक्षते ।	SV-01-11-174-031a
अन्नार्थिनं त्वमन्नेन समांसेनोपपादय ॥	SV-01-11-174-031c
गन्धर्वः	SV-01-11-174-032
एवमुक्तस्तदा सूदस् सोऽनासाद्यामिषं क्वचित् ।	SV-01-11-174-032a
निवेदयामास पुनस् तस्मै राज्ञे व्यथाऽन्वितः ॥	SV-01-11-174-032c
राजा तु रक्षसाऽऽविष्टस् सूदमाह गतव्यथः ।	SV-01-11-174-033a
अप्येनं नरमांसेन भोजयेति पुनः पुनः ॥	SV-01-11-174-033c
तथेत्युक्त्वा ततस्सूदस् संस्थानं वध्यघातिनाम् ।	SV-01-11-174-034a
गत्वाऽऽजहार त्वरितो नरमांसमपेतभीः ॥	SV-01-11-174-034c
एतत् संस्कृत्य विधिवद् अन्नं सामिषामाशु वै ।	SV-01-11-174-035a
तस्मै प्रादाद्ब्राह्मणाय क्षुधिताय तपस्विने ॥	SV-01-11-174-035c
स दिव्यचक्षुर्दृष्ट्वा तु तदन्नं द्विजसत्तमः ।	SV-01-11-174-036a
अभोज्यमिति मत्वाऽऽह क्रोधपर्याकुलेक्षणः ॥	SV-01-11-174-036c
ब्राह्मणः	SV-01-11-174-037
यस्मादभोज्यमन्नं मे ददाति स नृपाधमः |	SV-01-11-174-037a
तस्मात्तस्यैव मुग्धस्य भविष्यत्यत्र लोलुपः || 	SV-01-11-174-037c
सक्तो मानुषमांसेषु यथोक्तं शक्तिना पुरा ।	SV-01-11-174-038a
उद्वेजनीयो भूतानां चरिष्यति महीमिमाम् ॥	SV-01-11-174-038c
गन्धर्वः	SV-01-11-174-039
द्विरनुव्याहृते वाक्ये शापो हि बलवानभूत् ।	SV-01-11-174-039a
रक्षोबलसमाविष्टो विसञ्ज्ञश्चाभवनत्तदा ॥	SV-01-11-174-039c
ततस्स नृपतिः पार्थ रक्षसाऽपहृतेन्द्रियः ।	SV-01-11-174-040a
उवाच शक्तिं दृष्ट्वा तु चिरादिव भारत ॥	SV-01-11-174-040c
यस्मादसदृशश्शापः प्रयुक्तोऽयं मयि त्वया ।	SV-01-11-174-041a
तस्मात्त्वत्तः प्रवर्तिष्ये खादितुं पुरुषानहम् ॥	SV-01-11-174-041c
एवमुक्त्वा ततस्सद्यस् तं प्राणैर्विप्रयोज्य सः ।	SV-01-11-174-042a
शक्तिनं भक्षयामास व्याघ्रः पशुमिवेप्सितम् ॥	SV-01-11-174-042c
शक्तिनं तु मृतं दृष्ट्वा विश्वामित्स्ततः पुनः ।	SV-01-11-174-043a
वसिष्ठस्यैव पुत्रेषु तद्रक्षस्सन्दिदेश ह ॥	SV-01-11-174-043c
स ताञ्शतावरान् पुत्रान् वसिष्ठस्य महात्मनः ।	SV-01-11-174-044a
भक्षयामास सङ्क्रुद्धस् सिंहः क्षुद्रमृगानिव ॥	SV-01-11-174-044c
वसिष्ठो घातिताञ्श्रुत्वा विश्वामित्रेण स्वान् सुतान् ।	SV-01-11-174-045a
धारयामास संशोकं महाद्रिरिव मेदिनीम् ॥	SV-01-11-174-045c
चक्रे चात्मविनाशाय बुद्धिं स मुनिपुङ्गवः ।	SV-01-11-174-046a
न त्वेव कौशिकोच्छेदं मेने मतिमतां वरः ॥	SV-01-11-174-046c
स मेरुकूटादात्मानं मुमोच भगवानृषिः ।	SV-01-11-174-047a
शिरस्तस्य शिलायां च तूलराशाविवापतत् ॥	SV-01-11-174-047c
न ममार च पातेन तदा स मुनिसत्तमः ||	SV-01-11-174-048ac
तदाऽग्निमिध्वा भगवान् संविवेश महावने |	SV-01-11-174-049a
तं तदा सुसमिद्धोऽपि न ददाह हुताशनः ।	SV-01-11-174-049c
दीप्यमानोऽप्यमित्रघ्न शीतोऽग्निरभवत्तदा ॥	SV-01-11-174-049e
स समुद्रमभिप्रेक्ष्य शोकाविष्टो महामुनिः ।	SV-01-11-174-050a
बद्ध्वा कण्ठे शिलां गुर्वीं निपपात तदाम्भसि ॥	SV-01-11-174-050c
स समुद्रोर्मिवेगेन स्थले न्यस्तो महामुनिः ।	SV-01-11-174-051a
जगाम सततं खिन्नः पुनरेवाश्रमं प्रति ॥ 	SV-01-11-174-051c
	
	
	
	
	
अध्यायः 175	
	
	
	
	
गन्धर्वः	SV-01-11-175-001
सः आश्रमपदं दृष्ट्वा रहितं तैर्मुहामुनिः ।	SV-01-11-175-001a
निर्जगाम सुदुःखार्तः पुनरेवाश्रमात्ततः ॥	SV-01-11-175-001c
सोऽपश्यत् सरितं पूर्णां प्रावृट्काले नवाम्भसा ।	SV-01-11-175-002a
वृक्षान् वञ्जुलनीपादीन् वहन्तीं तीरजान् बहून् ॥	SV-01-11-175-002c
अथ चिन्तां समापेदे मुनिः पौरवनन्दन ।	SV-01-11-175-003a
अम्भस्यस्या निमज्जेयम् इति दुःखसमन्वितः ॥	SV-01-11-175-003c
ततः पाशैस्तदाऽत्मानं गाढं बद्ध्वा महामुनिः ।	SV-01-11-175-004a
तस्या जले महानद्या निममज्ज सुदुःखितः ॥	SV-01-11-175-004c
अथ च्छित्त्वा नदी पाशं तस्यारिबलसूदन ।	SV-01-11-175-005a
स्थलस्थं तमृषिं कृत्वा विपाशं समवासृजत् ॥	SV-01-11-175-005c
उत्ततार ततः पाशैर् विमुक्तस्स महानृषिः ।	SV-01-11-175-006a
विपाशेति च नामास्या नद्याश्चक्रे महानृषिः ॥	SV-01-11-175-006c
सा विपाशेति विख्याता नदी लोकेषु भारत ।	SV-01-11-175-007a
ऋषेस्त्वथ नरव्याघ्र वचनात्तस्य धीमतः ||	SV-01-11-175-007c
उत्तीर्य च ततो राजन् दुःखितो भगवानृषिः |	SV-01-11-175-008a
शोके बुद्धिं तु तां चक्रे न चैकत्र व्यतिष्ठत ||	SV-01-11-175-008c
सोऽपश्यत् पर्वतांश्चैव सरितश्च सरांसि च ॥	SV-01-11-175-008e
दृष्ट्वा स पुनरेवर्षिर् नदीं हैमवतीं तदा ।	SV-01-11-175-009a
चण्डग्राहवतींदृष्ट्वा स्रोतस्यात्मानमात्मना ॥	SV-01-11-175-009c
मज्जयामास शोकार्तो मरणे कृतनिश्चयः ||	SV-01-11-175-010ac
सा तमग्निसमं विप्रम् उपलभ्य सरिद्वरा ।	SV-01-11-175-011a
शतधा विद्रुता तस्माच् छतद्रुरिति विश्रुता ॥	SV-01-11-175-011c
ततस्स्थलगतं दृष्ट्वा आत्मानमृषिसत्तमः ।	SV-01-11-175-012a
मर्तुं न शक्यमित्युक्त्वा पुवरेवाश्रमं ययौ ॥	SV-01-11-175-012c
वध्वाऽदृश्यन्त्याऽनुगता आश्रमाभिमुखं व्रजन् |	SV-01-11-175-013a
अथ शुश्राव सङ्गम्य वेदाध्ययननिःस्वनम् ।	SV-01-11-175-013c
पृष्ठतः परिपूर्णार्थैष् षड्मिरङ्गैरलङ्कृतम् ॥	SV-01-11-175-013e
अनुव्रजति कोन्वेष मामित्येव च सोऽब्रवीत् ||	SV-01-11-175-014ac
अदृश्यन्त्यहमित्येव तं स्नुषा प्रत्यभाषत |	SV-01-11-175-015a
शक्तेर्भार्या महाभाग तपोयुक्ता मनस्विनी ||	SV-01-11-175-015c
वसिष्ठः 	SV-01-11-175-016
पुत्रि कस्यैष साङ्गस्य वेदस्याध्ययनस्वनः ।	SV-01-11-175-016a
पुरा साङ्गस्य वेदस्य शक्तेरिव मया श्रुतः ॥	SV-01-11-175-016c
अदृश्यन्ती	SV-01-11-175-017
अयं कुक्षौ समुत्पन्नस् शक्तेर्गर्भस्सुतस्य ते ।	SV-01-11-175-017a
समा द्वादश तस्येह वेदानभ्यस्यतो गताः ॥	SV-01-11-175-017c
गन्धर्वः	SV-01-11-175-018
एवमुक्तस्ततो हृष्टो वसिष्ठश्श्रेष्ठभागिनीम् ।	SV-01-11-175-018a
अस्ति सन्तानमित्युक्त्वा मृत्योः पार्थ न्यवर्तत ॥	SV-01-11-175-018c
ततः प्रतिनिवृत्तस्स तया वध्वा सहानघ ।	SV-01-11-175-019a
कल्माषपादमासीनं ददर्श विजने तदा ॥	SV-01-11-175-019c
स तु दृष्ट्वैव तं राजा क्रुद्ध उत्थाय भारत ।	SV-01-11-175-020a
आविष्टो रक्षसोग्रेण इयेषात्तुमथौजसा ॥	SV-01-11-175-020c
अदृश्यन्ती तु तं दृष्ट्वा घोरकर्माणमग्रतः ।	SV-01-11-175-021a
भयसंविग्नया वाचा वसिष्ठमिदमब्रवीत् ॥	SV-01-11-175-021c
अदृश्यन्ती	SV-01-11-175-022
असौ मृत्युरिवोग्रेण दण्डेन भगवन्निह ।	SV-01-11-175-022a
प्रगृहीतोऽतिघोरेण राक्षसोऽभ्येति भीषणः ॥	SV-01-11-175-022c
तं निवारयितुं शक्तो नान्योऽस्ति भुवि कश्चन ।	SV-01-11-175-023a
त्वदृतेऽद्य महाभाग सर्ववेदविदां वर ॥	SV-01-11-175-023c
त्राहि मां भगवन् पापाद् अस्माद्दारुणदर्शनात् ।	SV-01-11-175-024a
राक्षसोऽत्तुमिहाप्यापान्नूनमेतच्चिकीर्षितम् ॥	SV-01-11-175-024c
	
	
	
	
	
अध्यायः 176	
	
	
	 
वसिष्ठः	SV-01-11-176-001
मा भैः पुत्रि न भेतव्यं रक्षस्ते कथञ्चन |	SV-01-11-176-001a
नैतद्रक्षो भयं यस्मात् पश्यसि त्वमुपस्थितम् ||	SV-01-11-176-001c
राजा कल्माषपादोऽयं वीर्येण प्रथितो भुवि |	SV-01-11-176-002a
स एषोऽस्मिन् वनोद्देशे निवसत्यतिभीषणः ||	SV-01-11-176-002c
गन्धर्वः 	SV-01-11-176-003
तमापतन्तं सङ्क्रुद्धं वसिष्ठो भगवानृषिः |	SV-01-11-176-003a
वारयामास तेजस्वी हुङ्कारेणैव भारत ||	SV-01-11-176-003c
मन्त्रपूतेन च पुनस् स तमभ्युक्ष्य वारिणा |	SV-01-11-176-004a
मोक्षयामास घोराद्वै राक्षसाद्राजसत्तम ||	SV-01-11-176-004c
स हि द्वादश वर्षाणि वासिष्ठस्यैव तेजसा |	SV-01-11-176-005a
ग्रस्त आसीद्ग्रहेणेव पर्वकाले दिवाकरः ||	SV-01-11-176-005c
राक्षसा विप्रमुक्तोऽथ स नृपस्तद्वनं महत् |	SV-01-11-176-006a
तेजसा रक्षयामास सन्ध्याभ्रमिव भास्करः ||	SV-01-11-176-006c
प्रतिलभ्य ततस्सञ्ज्ञाम् अभिवाद्य कृताञ्जलिः |	SV-01-11-176-007a
उवाच नृपतिः काले वसिष्ठमृषिसत्तमम् ||	SV-01-11-176-007c
सौदासोऽहं महाभाग याज्यस्ते द्विजसत्तम |	SV-01-11-176-008a
अस्मिन् काले यदिष्टं ते ब्रूहि किं करवाणि ते ||	SV-01-11-176-008c
 वसिष्ठः	SV-01-11-176-009
 वृत्तमेतद्यथाकालं गच्छ राज्यं प्रशाधि तत् |	SV-01-11-176-009a
 ब्राह्मणांश्च मनुष्येन्द्र माऽवमंस्थाः कदाचन ||	SV-01-11-176-009c
 राजा	SV-01-11-176-010
 नावमंस्यामि वै ब्रह्मन् कदाचिद्ब्राह्मणानहम् |	SV-01-11-176-010a
 त्वन्निदेशे स्थितश्शश्वत् पूजयिष्याम्यहं द्विजान् ||	SV-01-11-176-010c
 इक्ष्वाकूणां तु येनाहम् अनृणस्स्यां द्विजोत्तम |	SV-01-11-176-011a
 तत्त्वत्तः प्राप्तुमिच्छामि सर्ववेदविदां वर ||	SV-01-11-176-011c
अपत्यायेप्सिताय त्वं महिषीं गन्तुमर्हसि |	SV-01-11-176-012a
शीलरूपगुणोपेताम् इक्ष्वाकूणां हि वृद्धये ||  	SV-01-11-176-012c
 गन्धर्वः 	SV-01-11-176-013
 इदानीत्येव तं तत्र राजानं प्रत्युवाच ह |	SV-01-11-176-013a
 वसिष्ठः परमेष्वासं सत्यसन्धो महातपाः ||	SV-01-11-176-013c
 ततः प्रतिययौ काले वसिष्ठसहितोऽसघः |	SV-01-11-176-014a
 ख्यातं पुरवरं लोकेष्वयोध्यां मनुजेश्वरः ||	SV-01-11-176-014c
 तं प्रजाः प्रतिनन्दन्त्यस् सर्वाः प्रत्युद्ययुस्तदा |	SV-01-11-176-015a
 विपाप्मानं महात्मानं दिवौकस इवेश्वरम् ||	SV-01-11-176-015c
 अचिरात् स मनुष्येन्द्रो नगरीं पुण्यकर्मणाम् |	SV-01-11-176-016a
 विवेश सहितस्तेन वसिष्ठेन महात्मना ||	SV-01-11-176-016c
 ददृशुस्तं ततो राजन्नयोध्यापुरवासिनः |	SV-01-11-176-017a
 पुण्येण सहितं काले निशाकरमिवोदितम् ||	SV-01-11-176-017c
 स हि तां पूरयामास लक्ष्म्या लक्ष्मीवतां वरः |	SV-01-11-176-018a
 अयोध्यां व्योम शीतांशुश् शरत्काल इवोदितः ||	SV-01-11-176-018c
 संसिक्तमृष्टपन्थानं पताकोच्छ्रितभूषितम् |	SV-01-11-176-019a
 मनः प्रह्लादयामास तस्य तत्पुरमुत्तमम् ||	SV-01-11-176-019c
 हृष्टपुष्टजनाकीर्णा सा पुरी कुरुनन्दन |	SV-01-11-176-020a
 अशोभत तदा तेन शक्रेणेवामरावती ||	SV-01-11-176-020c
 ततः प्रविष्टे कौन्तेय तस्मिन् राजनि तां पुरीम् |	SV-01-11-176-021a
 तस्य राज्ञोऽथ सा देवी वसिष्ठमुपचक्रमे ||	SV-01-11-176-021c
 ऋतावथ महर्षिस्स सम्बभूव तया सह |	SV-01-11-176-022a
 देव्या दिव्येन विधिना वसिष्ठश्श्रेष्ठभागृषिः ||	SV-01-11-176-022c
 ततस्तस्यां समुत्पन्ने गर्भे स मुनिसत्तमः |	SV-01-11-176-023a
 राज्ञाऽभिवादितस्तेन जगाम पुनराश्रमम् ||	SV-01-11-176-023c
 दीर्घकालकृतं गर्भं सुषाव न तु तं यदा |	SV-01-11-176-024a
 साऽथ देव्यश्मना कुक्षिं निर्बिभेद तदा स्वकम् ||	SV-01-11-176-024c
 द्वादशेऽथ ततो वर्षे सञ्जज्ञे मनुजर्षभ |	SV-01-11-176-025a
 अश्मको नाम राजर्षिः पातनं यो न्यवेशयत् ||	SV-01-11-176-025c
	
	
	 
	
	
अध्यायः 177	
	
	
	
गन्धर्वः	SV-01-11-177-001
आश्रमस्था ततः पुत्रम् अदृश्यन्ती व्यजायत ।	SV-01-11-177-001a
शक्तेः कुलकरं राजन् द्वितीयमिव शक्तिनम् ॥	SV-01-11-177-001c
जातकर्मादिकास्तस्य क्रियास्स मुनिपुङ्गवः ।	SV-01-11-177-002a
पौत्रस्य भरतश्रेष्ठ चकार भगवान् स्वयम् ॥	SV-01-11-177-002c
पराशीर्णो यतस्तेन वसिष्ठस्स्थापितस्तदा ।	SV-01-11-177-003a
गर्भस्थेन ततो लोके पराशर इति स्मृतः ॥	SV-01-11-177-003c
अमन्यत स धर्मात्मा वसिष्ठं पितरं तदा ।	SV-01-11-177-004a
जन्मप्रभृति तस्मिंस्तु पितरीव व्यवर्तत ॥	SV-01-11-177-004c
स तात इति विप्रर्षिं वसिष्ठं प्रत्यभाषत ।	SV-01-11-177-005a
मातुस्समीपे कौन्तेय अदृश्यन्त्या नराधिप ॥	SV-01-11-177-005c
तातेति परिपूर्णार्थं तस्येदं मधुरं वचः ।	SV-01-11-177-006a
अदृश्यन्त्यश्रुपूर्णाक्षी शृण्वती तमुवाच ह ॥	SV-01-11-177-006c
अदृश्यन्ती	SV-01-11-177-007
मा तात ताततातेति न ते तातो महामुनिः ।	SV-01-11-177-007a
रक्षसा भक्षितस्तात तव तातो महामुनिः ॥	SV-01-11-177-007c
मन्यसे यं तु तातं त्वं नैव तातस्तवानघ ।	SV-01-11-177-008a
आर्य एष पिता तस्य पितुस्तव मनस्विनः ॥	SV-01-11-177-008c
गन्धर्वः	SV-01-11-177-008e 
स एवमुक्तो दुःखार्तस् सत्यवागृषिसत्तमः ।	SV-01-11-177-009a
सर्वलोकविनाशाय मतिं चक्रे महातपाः ॥	SV-01-11-177-009c
वसिष्ठो वारयामास हेतुना येन तच्छृणु ।	SV-01-11-177-010a
कृतवीर्य इति ख्यातो बभूव नृपतिः क्षितौ ॥	SV-01-11-177-010c
याज्यो वेदविदां लोके भृगूणां पार्थिवर्षभ ।	SV-01-11-177-011a
स तानन्वग्रहीत्तात धान्येन च धनेन च |	SV-01-11-177-011c
सोमेन तर्पयामास विपुलेन विशाम्पतिः ||	SV-01-11-177-011e 
तस्मिंस्तु नृपशार्दूले स्वर्यातेऽथ कदाचन |	SV-01-11-177-012a
बभूव तत्कुले राज्ञां द्रव्यकार्यमुपस्थितम् ||	SV-01-11-177-012c
ते भृगूणां धनं ज्ञात्वा राजानस्सर्व एव हि |	SV-01-11-177-013a
याचिष्णवोऽभिजग्मुस्तांस् तात भार्गवसत्तमान् ||	SV-01-11-177-013c
भूमौ तु निदधुः केचिद् भृगवो धनमक्षयम् |	SV-01-11-177-014a
ददुः केचिद्द्विजातिभ्यो ज्ञात्वा क्षत्रियतो भयम् ||	SV-01-11-177-014c
भृगवस्तु ददुः केचित् तेषां वित्तं यथेप्सितम् |	SV-01-11-177-015a
क्षत्रियाणां तदा तात कारणान्तरदर्शनात् ||	SV-01-11-177-015c
ततो महीतलं तात क्षत्रियेण यदृच्छया |	SV-01-11-177-016a
खनताऽधिगतं वित्तं कस्मंश्चिद्भृगुवेश्मनि ||	SV-01-11-177-016c
तद्वित्तं ददृशुस्सर्वे समेताः क्षत्रियर्षभाः ॥	SV-01-11-177-017ac
अवमत्य ततः क्रोधाद् भृगूंस्ते शरणागतान् ।	SV-01-11-177-018a
निजघ्नुस्ते महेष्वासा बहून् वै निशितैश्शरैः |	SV-01-11-177-018c
आगर्भादनुकृन्तन्तश् चेरुश्चैव वसुन्धराम् ||	SV-01-11-177-018e
तत उत्साद्यमानेषु भृगुष्वेवं भयात्तदा |	SV-01-11-177-019a
भृगुपत्न्यो गिरिं तात हिमवन्तं प्रपेदिरे ||	SV-01-11-177-019c
तासामन्यतमा गर्भं धारयामास तेजसा |	SV-01-11-177-020a
ऊरुणैकेन वामोरूर् भर्तुः कुलविवृद्धये ||	SV-01-11-177-020c
तं गर्भमुपलभ्याथ ब्राह्मण्योऽन्या भयार्दिताः |	SV-01-11-177-021a
गत्वा वै कथयामासुः क्षत्रियाणामुपान्तिके ||	SV-01-11-177-021c
ततस्ते क्षत्रिया जग्मुस् तं गर्भं हन्तुमुद्यताः |	SV-01-11-177-022a
ददृशुर्ब्राह्मणीं तां ते दीप्यमानां स्वतेजसा ||	SV-01-11-177-022c
अथ गर्भस्स भित्त्वोरुं ब्राह्मण्या निर्जगाम ह |	SV-01-11-177-023a
मुष्णन् दृष्टीः क्षत्रियाणां मध्याह्न इव भास्करः ||	SV-01-11-177-023c
ततश्चक्षुर्विहीनास्ते गिरिदुर्गेषु बभ्रमुः ॥	SV-01-11-177-024ac
ततस्ते मोघसङ्कल्पा भयार्ताः क्षत्रियाः पुनः ।	SV-01-11-177-025a
ब्राह्मणीं शरणं जग्मुर् दृष्ट्यर्थं तामनिन्दिताम् ॥	SV-01-11-177-025c
ऊचुश्चैनां महाभागां क्षत्रियास्ते विचेतसः ।	SV-01-11-177-026a
ज्योतिःप्रहीणा दुःखार्ताश् शान्तार्चिष इवाग्नयः ॥	SV-01-11-177-026c
भगवत्याः प्रसादेन गच्छेत् क्षत्रं निरामयम् ।	SV-01-11-177-027a
पापादस्मादुपारम्य पश्येम च तथा पुनः ||	SV-01-11-177-027c
सपुत्रा त्वं प्रसादं नस् सर्वेषां कर्तुमर्हसि ।	SV-01-11-177-028a
पुनर्दृष्टिप्रदानेन राज्ञः क्षत्रियांस्त्रातुमर्हसि ॥ 	SV-01-11-177-028c
	
	
	
	
	
अध्यायः 178	
	
	
	
ब्राह्मणी	SV-01-11-178-001
नाहं मुष्णामि वस्तात दृष्टिं नास्मि रुषाऽन्विता ।	SV-01-11-178-001a
अयं तु भार्गवो नाम ऊरुजः कुपितो ध्रुवम् ॥	SV-01-11-178-001c
तेन चक्षूंषि वस्तात कुपितेन महात्मना ।	SV-01-11-178-002a
स्मरता निहतान् बन्धून् आर्तानिह कथञ्चन ॥	SV-01-11-178-002c
गर्भानपि यदा यूयं भृगूणां हत पुत्रकाः ।	SV-01-11-178-003a
तदाऽयमूरुणा गर्भो मया वर्षशतं धृतः ॥	SV-01-11-178-003c
षडङ्गश्चाखिलो वेद इमं गर्भस्थमेव च ।	SV-01-11-178-004a
विवेश भृगुवंशस्य भूयः प्रियचिकीर्षया ॥	SV-01-11-178-004c
सोऽयं पितृवधान्नूनं क्रोधाद्वो हन्तुमिच्छति ।	SV-01-11-178-005a
तेजसा यस्य दिव्येन चक्षूंषि मुषितानि वः ॥	SV-01-11-178-005c
तमेव यूयं याचध्वम् और्वं मम सुतोत्तमम् ।	SV-01-11-178-006a
अयं वः प्रणिपातेन तुष्टो दृष्टीः प्रदास्यति ॥	SV-01-11-178-006c
गन्धर्वः	SV-01-11-178-007
एवमुक्तास्ततस्सर्वे राजानस्ते तमूरुजम् ।	SV-01-11-178-007a
ऊचुः प्रसीदेति तदा प्रसादं च चकार सः ॥	SV-01-11-178-007c
अनेनैव तु विख्यात नाम्ना लोकेषु सत्तमः ।	SV-01-11-178-008a
स और्व इति विख्यात ऊरुं भित्त्वा विनिस्सृतः |	SV-01-11-178-008c
चक्षूंषि प्रतिलभ्याथ प्रतिजग्मुस्ततो नृपाः ||	SV-01-11-178-008e
भार्गवस्तु मुनिर्नूनं मेने लोके पराभवम् ॥	SV-01-11-178-009ac
स चक्रे तात लोकानां विनाशाय मुनिस्तदा ।	SV-01-11-178-010a
सर्वेषामेव कार्त्स्न्येन मनः प्रवणमात्मनः ॥	SV-01-11-178-010c
इच्छन्नपचितिं कर्तुं भृगूणां भृगुसत्तमः ।	SV-01-11-178-011a
सर्वलोकविनाशाय तेपे तूग्रं परं तपः ॥	SV-01-11-178-011c
तापयामास ताँल्लोकान् ससुरासुरमानवान् ।	SV-01-11-178-012a
तपसोग्रेण महता मानयिष्यन् पितामहान् ॥	SV-01-11-178-012c
ततस्तं पितरस्तात विज्ञाय भृगुसत्तमम् ।	SV-01-11-178-013a
पितृलोकादुपागम्य सर्व ऊचुरिदं वचः ॥	SV-01-11-178-013c
पितरः	SV-01-11-178-014
और्व दृष्टः प्रभावस्ते तपसोग्रस्य पुत्रक ।	SV-01-11-178-014a
प्रसादं कुरु लोकानां नियच्छ क्रोधमात्मनः ॥	SV-01-11-178-014c
तादृशैर्हि तदा तात भृगुभिर्भावितात्मभिः ।	SV-01-11-178-015a
वधोऽप्युपेक्षितस्सर्वैः क्षत्रियाणां विहिंसताम् ॥	SV-01-11-178-015c
आयुषा च प्रकृष्टेन यदा नः खेद आविशत् ।	SV-01-11-178-016a
तदाऽस्माभिर्वधस्तात क्षत्रियैरीप्सितस्स्वयम् ॥	SV-01-11-178-016c
निखातं तद्धि वै वित्तं कस्मिंश्चिद्गृगुवेश्मनि ।	SV-01-11-178-017a
वैरायैव ततो न्यस्तं क्षत्रियान् कोपयिष्णुभिः |	SV-01-11-178-017c
किं हि वित्तेन नः कार्यं स्वर्गेप्सूनां द्विजर्षभ ||	SV-01-11-178-017e
यदा तु मृत्युरादातुं न शक्नोति च सर्वशः ।	SV-01-11-178-018a
तदाऽस्माभिरयं दृष्ट उपायस्तत्र धर्मतः ॥	SV-01-11-178-018c
आत्महा च पुनस्तात न लोकाँल्लभते शुभान् ।	SV-01-11-178-019a
ततोऽस्माभिस्समीक्ष्यैवम् आत्मनाऽऽत्मा विनाशितः ॥	SV-01-11-178-019c
न चैतन्नः प्रियं तात यदिदं कर्तुमिच्छसि ।	SV-01-11-178-020a
नियच्छेदं मनः पापात् सर्वलोकपराभवात् ॥	SV-01-11-178-020c
न हि नः क्षत्रियाः केचिन्न लोकास्सप्त पुत्रक |	SV-01-11-178-021a
दूष्यन्ति च पुनस्तेजः क्रोधमुत्पतितं जहि ॥ 	SV-01-11-178-021c
और्वः 	SV-01-11-178-022
उक्तवानस्मि यां क्रोधात् प्रतिज्ञां पितरस्तथा ।	SV-01-11-178-022a
सर्वलोकविनाशाय न सा मे वितथा भवेत् ॥	SV-01-11-178-022c
वृथा रोषप्रतिज्ञोऽहं न तु जीवितुमुत्सहे ।	SV-01-11-178-023a
अनिस्तीर्णो हि मे रोषो दहेदग्निरिवारणिम् ॥	SV-01-11-178-023c
देशकालेन सञ्जातं क्रोधं यः क्षन्तुमर्हति ।	SV-01-11-178-024a
नालं स मनुजस्सम्यक् त्रिवर्गं परिरक्षितुम् ॥	SV-01-11-178-024c
स्थाने रोषः प्रयुक्तस्स्यान्नृपैस्स्वर्गजिगीषुभिः ॥	SV-01-11-178-025ac
अश्रौषमहमूरुस्थो गर्भशय्यागतस्तदा ।	SV-01-11-178-026a
आरावं तु भृशं तत्र भृगूणां क्षत्रियैर्वधे ॥	SV-01-11-178-026c
सामरेऽस्मिन् यदा लोके भृगूणां क्षत्रियाधमैः ।	SV-01-11-178-027a
आगर्भोत्सादनं क्षान्तं तदा मां मन्युराविशत् ॥	SV-01-11-178-027c
प्रकीर्णकेशाः किल मे मातरः पितरस्तथा ।	SV-01-11-178-028a
भयात् सर्वेषु लोकेषु नाधिजग्मुः परायणम् ॥	SV-01-11-178-028c
तान् भृगूणां परान् दारान् कश्चिन्नाभ्यवपद्यत ।	SV-01-11-178-029a
यदा तदा दधारेयम् ऊरुणैकेन मां शुभा ॥	SV-01-11-178-029c
प्रतिषेद्धा हि पापस्य यदा लोके न विद्यते ।	SV-01-11-178-030a
तदा सर्वेषु लोकेषु पापकृन्नोपशाम्यति ॥	SV-01-11-178-030c
यदा तु प्रतिषेद्धारं पापो न लभते क्वचित् ।	SV-01-11-178-031a
तिष्ठन्ति बहवो लोकास् तदा पापेषु कर्मसु ॥	SV-01-11-178-031c
जानन्नपि च यः पापं शक्तिमान्न नियच्छति ।	SV-01-11-178-032a
ईशस्स चापि तेनैव कर्मणा सम्प्रयुज्यते ॥	SV-01-11-178-032c
राजभिश्चेतरैश्चैव यदा वै पितरो मम ।	SV-01-11-178-033a
शक्तैर्न यतितास्त्रातुम् इष्टं मत्वेह जीवितम् ॥	SV-01-11-178-033c
अत एषामहं क्रुद्धो लोकानामीश्वरोऽद्य सन् ।	SV-01-11-178-034a
भवतां च वचो नाहम् अलं समतिवर्तितुम् ॥	SV-01-11-178-034c
मम चापि भवेदेवम् ईश्वरस्य सतो महत् ।	SV-01-11-178-035a
उपेक्षमाणस्य पुनर् लोकानां किल्बिषं भयम् ॥	SV-01-11-178-035c
यश्चायं मन्युना ह्यग्निर् लोकानादातुमिच्छति ।	SV-01-11-178-036a
दहेदेव च मामेष निगृहीतस्स्वतेजसा ॥	SV-01-11-178-036c
भवतां च विजानामि सर्वलोकहितेप्सुताम् ।	SV-01-11-178-037a
तस्माद्विदध्वं यच्छ्रेयो लोकानां मम चेप्सथ ॥	SV-01-11-178-037c
पितरः	SV-01-11-178-038
य एष मन्युजस्तेऽग्निर् लोकानादातुमिच्छति ।	SV-01-11-178-038a
अप्सु तं मुञ्च भद्रं ते लोका ह्यप्सु प्रतिष्ठिताः |	SV-01-11-178-038c
तस्मादप्सु प्रमुञ्चेमं क्रोधाग्निं द्विजसत्तम ॥	SV-01-11-178-038e
अयं तिष्ठतु ते विप्र यदीच्छसि महोदधौ ।	SV-01-11-178-039a
मन्युजोऽग्निर्दहन्नापो लोकाश्चैवान्मयास्स्मृताः ॥	SV-01-11-178-039c
एवं प्रतिज्ञा सत्येयं भविष्यति तवानघ ।	SV-01-11-178-040a
न चैव सामरा लोका गमिष्यन्ति पराभवम् ॥	SV-01-11-178-040c
वसिष्ठः	SV-01-11-178-041
ततस्तं क्रोधजं तात और्वोऽग्निं वरुणालये ।	SV-01-11-178-041a
उत्ससर्ज स चैवाप उपयुङ्क्ते महोदधौ ॥	SV-01-11-178-041c
महद्धयशिरो भूत्वा यत्तद्वेदविदो विदुः ।	SV-01-11-178-042a
तमग्निमुद्गिरन् वक्त्रात् पिबत्यापो महोदधौ ॥	SV-01-11-178-042c
तस्मात्त्वमपि भद्रं ते न लोकान् हन्तुमर्हसि ।	SV-01-11-178-043a
पराशर परं धर्मं ज्ञात्वा ज्ञानविदां वर ॥ 	SV-01-11-178-043c
गन्धर्वः 	SV-01-11-178-044
एवमुक्तस्स विप्रर्षिर् वसिष्ठेन महात्मना |	SV-01-11-178-044a
नियच्छदात्मनः क्रोधं सर्वलोकपराभवात् ||	SV-01-11-178-044c
ईजे च स महातेजास् सर्ववेदविदां वरः |	SV-01-11-178-045a
ऋषी राक्षससत्रेण शाक्तेयोऽथ पराशरः ||	SV-01-11-178-045c
ततो वृद्धांश्च बालांश्च राक्षसान् स महामतिः |	SV-01-11-178-046a
ददाह वितते यज्ञे शक्तेर्वधमनुत्तस्मरन् ||	SV-01-11-178-046c
न हि तं वारयामास वसिष्ठो रक्षसां वधात् |	SV-01-11-178-047a
द्वितीयामस्य मा हन्याम् प्रतिज्ञामिति चिन्तयन् ||	SV-01-11-178-047c
त्रयाणां पावकानां स सत्रे तस्मिन् महामुनिः |	SV-01-11-178-048a
आसीत् पुरस्ताद्देवानां चतुर्थ इव पावकः ||	SV-01-11-178-048c
तेन यज्ञेन शुद्धेन हूयमानेन युक्तितः |	SV-01-11-178-049a
तद्विदीपितमाकाशं सूर्येणेव घनात्यये ||	SV-01-11-178-049c
तं वसिष्ठादयस्सर्वे मुनयस्तत्र मेनिरे |	SV-01-11-178-050a
तेजसा दीप्यमानं तु द्वितीयमिव भास्करम् ||	SV-01-11-178-050c
ततः परमदुष्प्रापम् अन्यैर्ऋषिरुदारधीः |	SV-01-11-178-051a
समापिपयिषुस्सत्रं निर्ऋतेयं प्रियकाम्यया ||	SV-01-11-178-051c
ततः पुलस्त्यः पुलहः क्रतुश्चैव महातपाः |	SV-01-11-178-052a
तदाऽजग्मुरमित्रघ्न रक्षसां जीवितेप्सया ||	SV-01-11-178-052c
पुलस्त्यस्तु वधात्तेषां रक्षसां भरतर्षभ |	SV-01-11-178-053a
उवाचेदं वचः पार्थ पराशरमरिन्दमम् || 	SV-01-11-178-053c
पुलस्त्यः	SV-01-11-178-054
कच्चित्तपस्यविघ्नं ते कच्चिन्नन्दसि पुत्रक |	SV-01-11-178-054a
अजानतामदोषाणां सर्वेषां रक्षसां वधात् ||	SV-01-11-178-054c
प्रजोच्छेदमिमं मह्यं मा कार्षीस्तापसोत्तम |	SV-01-11-178-055a
अधर्मिष्ठं वरिष्ठस्सन् कुरुषे त्वं पराशर ||	SV-01-11-178-055c
शक्तिना वाऽपि धर्मज्ञ नातिक्रमितुमर्हसि |	SV-01-11-178-056a
प्रजानां च ममोच्छेदं न वै कर्तुं त्वमर्हसि ||	SV-01-11-178-056c
शापाद्धि शक्तेर्वासिष्ठास् तदा राज्ञा विनाशितः |	SV-01-11-178-057a
आत्मजेन सरोषेण शक्तिर्नीत इतो दिवम् ||	SV-01-11-178-057c
न हि तं राक्षसः कश्चिच् छक्तो भक्षयितुं मुने ||	SV-01-11-178-058ac
वासिष्ठा भक्षिताश्चासन् कौशिकोत्सृष्टरक्षसा |	SV-01-11-178-059a
शापं न कुर्वन्ति तदा वाक्छस्त्रा यत्परायणम् | 	SV-01-11-178-059c
क्षमावन्तोऽदहन् देहं देहमन्यं व्रजन्ति हि ||	SV-01-11-178-059e
आत्मनैवाऽऽत्मनस्तेन नष्टो मृत्युस्तदाऽभवत् |	SV-01-11-178-060a
निमित्तभूतस्स्तत्रासीद् विश्वामित्रः पराशर ||	SV-01-11-178-060c
राजा कल्माषपास्तु दिवमारोढुमिच्छति ||	SV-01-11-178-061ac
ये च शक्त्यवराः पुत्रा वसिष्ठस्य महामुनेः |	SV-01-11-178-062a
ते च सर्वे मुदा युक्ता मोदन्ते सहितास्सुरैः |	SV-01-11-178-062c
सर्वमेतद्वसिष्ठस्य विदितं वै महामुने ||	SV-01-11-178-062e
रक्षसां च समुच्छेद एष तात तपस्विनाम् |	SV-01-11-178-063a
निमित्तभूतस्स्त्वं चात्र क्रतौ वासिष्ठनन्दन ||	SV-01-11-178-063c
स सत्रं मुञ्च भद्रं ते समाप्तमिदमस्तु ते || 	SV-01-11-178-064ac 
एवमुक्तः पुलस्त्येन वसिष्ठेन च धीमता |	SV-01-11-178-065a
तदा समापयामास सत्रं शान्तः पराशरः ||	SV-01-11-178-065c
सर्वराक्षससत्राय सम्भूतं पावकं मुनिः |	SV-01-11-178-066a
उत्तरे हिमवत्पार्श्वे उत्ससर्ज महावने ||	SV-01-11-178-066c
स तत्राद्यापि रक्षांसि वृक्षानश्मन एव च |	SV-01-11-178-067a
भक्षयन् दृश्यते वह्निस् सदा पर्वणि पर्वणि ||	SV-01-11-178-067c
	
	
	
	
अध्यायः 179	
	
	
	
अर्जुनः	SV-01-11-179-001
राज्ञा कल्माषपादेन गुरौ ब्रह्मविदां वरे ।	SV-01-11-179-001a
कारणं किं पुरस्कृत्य भार्या वै सन्नियोजिता ॥	SV-01-11-179-001c
जानता च परं धर्मं लौक्यं तेन महर्षिणा ।	SV-01-11-179-002a
अगम्यागमनं कस्माद् वसिष्ठेन महात्मना |	SV-01-11-179-002c
कृतं तेन पुरा सर्वं वक्तुमर्हसि पृच्छतः ॥	SV-01-11-179-002e
गन्धर्वः	SV-01-11-179-003
धनञ्जय निबोधेदं यन्मां त्वं परिपृच्छसि ।	SV-01-11-179-003a
वसिष्ठं प्रति दुर्धर्ष तथा मित्रसहं नृपम् ॥	SV-01-11-179-003c
कथितं ते मया सर्वं यथा शप्तस्स पार्थिवः ।	SV-01-11-179-004a
शक्तिना भरतश्रेष्ठ वासिष्ठेन महात्मना ॥	SV-01-11-179-004c
स तु शापवशं प्राप्तः क्रोधपर्याकुलेक्षणः ।	SV-01-11-179-005a
निर्जगाम पुराद्राजन् सहदारः परन्तपः ॥	SV-01-11-179-005c
अरण्यं निर्जनं गत्वा सदारः परिचक्रमे ||	SV-01-11-179-006ac
नानामृगगणाकीर्णं नानासत्वसमाकुलम् |	SV-01-11-179-007a
नानागुल्मलताच्छन्नं नानाद्रुमसमावृतम् ||	SV-01-11-179-007c
अरण्यं घोरसन्नादं शापग्रस्तः परिभ्रमत् |	SV-01-11-179-008a
स कदाचित् क्षुधाऽऽविष्टो मृगयन् भक्ष्यमात्मनः ||	SV-01-11-179-008c
ददर्श सुपरिक्लिष्टः कस्मिंश्चित् सुमनोरमे |	SV-01-11-179-009a
ब्राह्मणं ब्राह्मणीं चैव मिथुनायोपसङ्गतौ |	SV-01-11-179-009c
तौ समीक्ष्य च वित्रस्तावकृतार्थौ प्रधावितौ ॥	SV-01-11-179-009e
तयोः प्रद्रवतोर्विप्रं जगृहे नृपतिर्बलात् ।	SV-01-11-179-010a
दृष्ट्वा गृहीतं भर्तारम् अथ ब्राह्मण्यभाषत ॥	SV-01-11-179-010c
ब्राह्मणी	SV-01-11-179-011
शृणु राजन् वचो मह्यं यत्त्वां वक्ष्यामि सुव्रत ।	SV-01-11-179-011a
आदित्यवंशप्रभवस् त्वं हि लोके च विश्रुतः ॥	SV-01-11-179-011c
अप्रमत्तस्स्थितो धर्मे गुरुशुश्रूषणे रतः ।	SV-01-11-179-012a
शापोपहत दुर्धर्ष न पापं कर्तुमर्हसि ॥	SV-01-11-179-012c
ऋतुकाले तु सम्प्राप्ते भर्तृाऽहं समुपागता ।	SV-01-11-179-013a
अकृतार्थिन्यहं भद्र प्रसवार्थश्च मे महान् ॥	SV-01-11-179-013c
प्रसीद नृपतिश्रेष्ठ भर्ता मम विसृज्यताम् ||	SV-01-11-179-014ac
गन्धर्वः 	SV-01-11-179-015
एवं विक्रोशमानायां तस्यां स सुनृशंसकृत् |	SV-01-11-179-015a
भर्तारं भक्षयामास व्याघ्रो मृगमिवेप्सितम् ||	SV-01-11-179-015c
तस्याः क्रोधाभिभूतायास् तदाऽश्रूण्यपतन् भुवि |	SV-01-11-179-016a
सोऽग्निस्समभवद्दीप्तस् तं च देशं व्यदीपयत् ||	SV-01-11-179-016c
ततस्सा शोकसन्तप्ता भर्तृव्यसनदुःखिता |	SV-01-11-179-017a
कल्माषपादं राजर्षिम् अशपद्ब्राह्मणी रुषा ||	SV-01-11-179-017c
ब्राह्मणी	SV-01-11-179-018
यस्मान्ममाकृतार्थायास् त्वया क्षुद्र नृशंसवत् |	SV-01-11-179-018a
प्रेक्षन्त्या भक्षितो मेऽद्य प्रभुर्भर्ता महायशाः ||	SV-01-11-179-018c
तस्मात्त्वमपि दुर्बुद्धे मच्छापपरिविक्षतः |	SV-01-11-179-019a
पत्नीमृतावनुप्राप्य सम्यक् त्यक्ष्यसि जीवितम् ।	SV-01-11-179-019c
तेन प्रसाद्यमाना सा प्रसादमकरोत्तदा ||	SV-01-11-179-019e
यस्य चर्षेर्वसिष्ठस्य त्वया पुत्रा विनाशिताः |	SV-01-11-179-020a
तेन सङ्गम्य ते भार्या तनयं जनयिष्यति ||	SV-01-11-179-020c
स ते वंशकरः पुत्रो भविष्यति नृपाधम ॥	SV-01-11-179-021ac
गन्धर्वः 	SV-01-11-179-022
एवं शप्त्वा तु राजानं सा तदाऽऽङ्गिरसी शुभा ।	SV-01-11-179-022a
तस्यैव सन्निधौ दीप्तं प्रविवेश हुताशनम् ॥	SV-01-11-179-022c
वसिष्ठश्च महाभागस् सर्वमेतदपश्यत ।	SV-01-11-179-023a
ज्ञानयोगेन महता तपसा च परन्तप ॥	SV-01-11-179-023c
मुक्तशापश्च राजर्षिः कालेन महता ततः ।	SV-01-11-179-024a
ऋतुकाले निपतितो भार्यया सन्निवारितः |	SV-01-11-179-024c
न हि सस्मार नृपतिस् तं शापं काममोहितः ||	SV-01-11-179-024e
देव्यास्सोऽथ वचश्श्रुत्वा विसञ्ज्ञस्समपद्यत |	SV-01-11-179-025a
तं शापमनुसंस्मृत्य पर्यतप्यद्भृशं तदा ||	SV-01-11-179-025c
एतस्मात् कारणाद्राजा वसिष्ठं संन्ययोजयत् ।	SV-01-11-179-026a
स्वदारे भरतश्रेष्ठ शापदोषसमन्वितः ॥ 	SV-01-11-179-026c
यदा कल्माषपादस्तु राक्षसत्वमवाप सः |	SV-01-11-179-027a
तदा वसिष्ठः कुरुणा यज्ञार्थे स वृतोऽभवत् ||	SV-01-11-179-027c
यदा कल्माषपादस्तु राक्षसत्वं विसृष्टवान् |	SV-01-11-179-028a
तदा तेनैव राज्ञा तु वसिष्ठस्स वृतोऽभवत् || 	SV-01-11-179-028c
	
	
	
	
	
अध्यायः 180	
	
	
अर्जुनः	SV-01-11-180-001
अस्माकमनुरूपं वै यस्स्याद्गन्धर्वसत्तम ।	SV-01-11-180-001a
पुरोहितं ममाचक्ष्व सर्वं हि विदितं तव ॥	SV-01-11-180-001c
गन्धर्वः 	SV-01-11-180-002
यवीयान् देवलस्यैष वने भ्राता तपस्यति ।	SV-01-11-180-002a
धौम्य उत्कचके तीर्थे तं वृणीष्व यदीच्छसि ॥	SV-01-11-180-002c
वैशम्पायनः	SV-01-11-180-003
ततोऽर्जुनोऽस्त्रमाग्नेयं प्रददौ तद्यथाविधि ।	SV-01-11-180-003a
गन्धर्वाय ददौ प्रीतो वचनं चेदमब्रवीत् ॥	SV-01-11-180-003c
त्वय्येव तावत्तिष्ठन्तु हया गन्धर्वसत्तम ।	SV-01-11-180-004a
कार्यकाले ग्रहीष्यामि स्वस्ति तेऽस्त्विति चाब्रवीत् ॥	SV-01-11-180-004c
तेऽन्योन्यमभिसम्पूज्य गन्धर्वः पाण्डवाश्च ह ।	SV-01-11-180-005a
रम्याद्भागीरथीतीराद् यथाकामं प्रतस्थिरे ॥	SV-01-11-180-005c
तत उत्कचकं तीर्थं गत्वा धौम्याश्रमान्तिके ।	SV-01-11-180-006a
तं वव्रुः पाण्डवा धौम्यं पौरोहित्याय भारत ॥	SV-01-11-180-006c
तांश्चापि प्रतिजग्राह सर्ववेदविदां वरः ।	SV-01-11-180-007a
पाद्येन फलमूलेन पौरोहित्येन चैव ह ॥	SV-01-11-180-007c
तेन चाशंसिरे लब्धां श्रियं राज्यं च पाण्डवाः ।	SV-01-11-180-008a
ब्राह्मणं तं पुरस्कृत्य पाञ्चाल्याश्च स्वयंवरे ॥	SV-01-11-180-008c
मातृषष्ठास्ततस्तेन गुरुणा सह सङ्गताः ।	SV-01-11-180-009a
नाथवन्तमिवात्मानं मेनिरे भरतर्षभाः ॥	SV-01-11-180-009c
स हि वेदार्थतत्त्वज्ञस् तेषां गुरुरुदारधीः ।	SV-01-11-180-010a
वेदविच्चैकवाग्मी च धौम्यश्श्रीमान् द्विजोत्तमः ॥	SV-01-11-180-010c
तेजसा चैव बुद्ध्या च रूपेण यशसा श्रिया ।	SV-01-11-180-011a
मन्त्रैश्च विविधैर्धौम्यस् तुल्य आसीद्बृहस्पतेः |	SV-01-11-180-011c
स चापि विप्रस्तान् मेने स्वभावाभ्यधिकान् भुवि ||	SV-01-11-180-011e
तेन धर्मविदा पार्था याज्यास्सर्वविदा पुरा |	SV-01-11-180-012a
मेनिरे सहिता वीराः प्राप्तं राज्यं स्वधर्मतः ||	SV-01-11-180-012c
बुद्धिवीर्यबलोत्साहैर् युक्ता देवा इवापरे |	SV-01-11-180-013a
कृतस्वस्त्ययनास्तेन ततस्ते मनुजाधिपाः ||	SV-01-11-180-013c
मेनिरे सहिता गन्तुं पाञ्चाल्यास्तं स्वयंवरम् ॥	SV-01-11-180-014ac
	
	
	
	
अध्यायः 181	
	
	
	
	
	
वैशम्पायनः-	SV-01-12-181-001
एवं मत्वा प्रयातास्ते पाण्डवा जनमेजय ।	SV-01-12-181-001a
ब्राह्मरूपधरास्सर्वे जटिला ब्रह्मचारिणः  ।	SV-01-12-181-001c
राजन्दक्षिणपाञ्चालान्द्रुपदेनाभिरक्षितान् ॥	SV-01-12-181-001e
ततस्ते तं महात्मानं शुद्धात्मानमकल्मषम् ।	SV-01-12-181-002a
ददृशुः पाण्डवा राजन्पथि द्वैपायनं तदा ॥	SV-01-12-181-002c
तस्मै यथावत्सत्कारं कृत्वा तेन च सान्विताः ।	SV-01-12-181-003a
कथयित्वाऽभ्यनुज्ञाताः प्रययुर्द्रुपदक्षयम् ॥	SV-01-12-181-003c
पश्यन्तो रमणीयानि वनानि च सरांसि च ।	SV-01-12-181-004a
तत्र तत्र वसन्तश्च शनैर्जग्मुर्महराथाः ॥	SV-01-12-181-004c
स्वाध्यायवन्तो मधुराः पाण्डवाः प्रियवादिनः ।	SV-01-12-181-005a
आनुपूर्व्येण सम्प्राप्ताः पाञ्चालान्कुरुनन्दनाः ॥	SV-01-12-181-005c
ते तु दृष्ट्वा पुरं तस्य स्कन्धावारं च पाण्डवाः ।	SV-01-12-181-006a
कुम्भकारस्य शालायां निवेशं चक्रिरे तदा ॥	SV-01-12-181-006c
तत्र भैक्षं समाजह्रुर्ब्राह्मीं वृत्तिं समाश्रिताः ।	SV-01-12-181-007a
तांश्च प्राप्तांस्तथा वीराञ्जज्ञिरे न नराः क्वचित् ॥	SV-01-12-181-007c
यज्ञसेनस्य कामास्तु पाण्डवाय किरीटिने ।	SV-01-12-181-008a
कृष्णां ददानि च सदा न चैतद्विवृणोति सः ।	SV-01-12-181-008c
जामातृबलसंयोगं मेने हि बलवत्तरम् ॥	SV-01-12-181-009ac
अन्वेषमाणः पाञ्चालः कौन्तेयान्जनमेजय ।	SV-01-12-181-010a
दृढं धनुरनायम्यं कारयामास भारत ॥	SV-01-12-181-010c
यन्त्रं वैहायसं चापि कारयामास कृत्रिमम् ।	SV-01-12-181-011a
तेन यन्त्रेण सहितं कारयामास काञ्चनम् ॥	SV-01-12-181-011c
इदं सज्यं धनुः कृत्वा छिद्रेणानेन सायकैः ।	SV-01-12-181-012a
अतीत्य लक्ष्यं यो वेद्धा स लब्धा च सुतामिति ।	SV-01-12-181-012c
इत्येवं द्रुपदो राजा सर्वतस्समघोषयत् ॥	SV-01-12-181-012e
तच्छ्रुत्वा पाण्डवास्सर्वे समीयुस्तत्र भारत ॥	SV-01-12-181-013ac
ऋषयश्च महात्मानस्स्वयंवरदिदृक्षया ।	SV-01-12-181-014a
दुर्योधनपुरोगाश्च सकर्णकुरवो नृपाः ॥	SV-01-12-181-014c
ब्राह्मणाश्च महाभागा देशेभ्यस्समुपागताः ।	SV-01-12-181-015a
ते ह्यर्चिता नरेन्द्रेण द्रुपदेन महात्मना ॥	SV-01-12-181-015c
ततः पुरवरश्रेष्ठे सागरोद्धूतनिस्स्वने ।	SV-01-12-181-016a
शिंशुमारगिरिं प्राप्य न्यविशन्त महारथाः ॥	SV-01-12-181-016c
प्रागुत्तरे च नगराद्भूमिभागे समे शुभे ।	SV-01-12-181-017a
समाजवाटश्शुशुभे भवनैस्सर्वतो वृतः ॥	SV-01-12-181-017c
प्रासादपरिघोपेतो द्वारतोरणमण्डितः ।	SV-01-12-181-018a
वितानेन विचित्रेण सर्वतस्समलङ्कृतः ॥	SV-01-12-181-018c
तूर्यौघशतसङ्कीर्णः परार्ध्यागुरुधूपितः ।	SV-01-12-181-019a
चन्दनोदकसिक्तश्च माल्यदामैश्च शोभितः ॥	SV-01-12-181-019c
कैलासशिखरप्रख्यैर्नभस्स्थलविलेखिभिः ।	SV-01-12-181-020a
सर्वतस्संवृतैर्नद्धः प्रासादैस्सुकृतोच्छ्रयैः ॥	SV-01-12-181-020c
सुवर्णजालसंवीतैर्मणिकुट्टिमभूषितैः ।	SV-01-12-181-021a
सुखारोहणसोपानैर्महासनपरिच्छदैः ॥	SV-01-12-181-021c
अग्राम्यसमवच्छन्नैरगुरूत्तमधूपितैः ।	SV-01-12-181-022a
हंसवर्णैश्च बहुभिरायोजनसुगन्धिभिः ॥	SV-01-12-181-022c
असम्बाधपथद्वारैश्शयनासनशोभितैः ।	SV-01-12-181-023a
बहुधातुपिनद्धाङ्गैर्हिमवच्छिखरैरिव ॥	SV-01-12-181-023c
तत्र नानाप्रकारेषु विमानेषु स्वलङ्कृताः ।	SV-01-12-181-024a
स्पर्धमानास्तदाऽन्योन्यं निषेदुस्सर्वपार्थिवाः ॥	SV-01-12-181-024c
तत्रोपविष्टा ददृशुर्महासत्वान्पृथग्जनाः ।	SV-01-12-181-025a
राजसिंहान्महाभागान्मृष्टस्रगनुलेपनान् ॥	SV-01-12-181-025c
महाप्रसादान्ब्राह्मण्यान्स्वराष्ट्रपरिरक्षिणः ।	SV-01-12-181-026a
प्रियान्सर्वस्य लोकस्य सुकृतैः कर्मभिश्शुभैः ॥	SV-01-12-181-026c
ततो मञ्चातिमञ्चेषु पौरजानपदा जनाः ।	SV-01-12-181-027a
उपोपविविशुस्सर्वे याज्ञसेनीदिदृक्षवः ॥	SV-01-12-181-027c
ब्राह्मणैस्त्वेव सहिताः पाण्डवास्समुपाविशन् ।	SV-01-12-181-028a
ऋद्धिं पञ्चालराजस्य पश्यन्तस्तामनुत्तमाम् ॥	SV-01-12-181-028c
ततस्समाजो ववृधे स राजन्दिवसान्बहून् ।	SV-01-12-181-029a
रत्नप्रदानबहुलश्शोभितो नटनर्तकैः ॥	SV-01-12-181-029c
वर्तमाने समाजे तु रमणीयेऽह्नि षोडशे ।	SV-01-12-181-030a
आप्लुता शुद्धवसना सर्वाभरणभूषिता ॥	SV-01-12-181-030c
वीरकां स्रजमादाय काञ्चनैस्समलङ्कृता ।	SV-01-12-181-031a
अवतीर्णा ततो रङ्गे द्रौपदी द्रुपदात्मजा ॥	SV-01-12-181-031c
पुरोहितस्सोमकानां मन्त्रविद्ब्राह्मणश्शुचिः ।	SV-01-12-181-032a
परिस्तीर्य जुहावाग्निमाज्येन विधिना तदा ॥	SV-01-12-181-032c
सन्तर्पयित्वा ज्वलनं ब्राह्मणान्स्वस्ति वाच्य च ।	SV-01-12-181-033a
वारयामास सर्वाणि वादित्राणि समन्ततः ॥	SV-01-12-181-033c
निश्शब्दे तु कृते तस्मिन्धृष्टद्युम्नो विशाम्पते ।	SV-01-12-181-034a
रङ्गमध्यं गतस्तत्र मेघगम्भीरया गिरा ।	SV-01-12-181-034c
वाक्यमुच्चैर्जगादेदं श्लक्ष्णमर्थवदुत्तमम् ॥	SV-01-12-181-034e
धृष्टद्युम्नः-	SV-01-12-181-035
इदं धनुर्लक्ष्यमिमे च बाणाश्शृण्वन्तु मे क्षत्रियास्सर्व एव ।	SV-01-12-181-035a
यन्त्रच्छिद्रेणाभ्यतिक्रम्य लक्षं समर्पयध्वं खगमैर्दशार्धैः ॥	SV-01-12-181-035c
एतत्कर्ता कर्म सुदुष्करं यः कुलेन रूपेण बलेन युक्तः ।	SV-01-12-181-036a
तस्याद्य भार्या भगिनी ममेयं कृष्णा भवित्री न मृषा ब्रवीमि ॥	SV-01-12-181-036c
वैशम्पायनः-	SV-01-12-181-037
तानेवमुक्त्वा द्रुपदस्य पुत्रः पश्चादिदं द्रौपदीमित्युवाच ।	SV-01-12-181-037a
नाम्ना च गोत्रेण च कर्मणा च सङ्कीर्तयंस्तान्नृपतीन्समेतान् ॥ 	SV-01-12-181-037c
	
	
	
अध्यायः 182	
	
	
	
	
धृष्टद्युम्नः- 	SV-01-12-182-001
दुर्योधनो दुर्विषहो दुर्मुखो दुष्प्रधर्षणः ।	SV-01-12-182-001a
विविंशतिर्विकर्णश्च सहो दुश्शासनस्समः ॥	SV-01-12-182-001c
युयुत्सुर्वायुवेगश्च भीमवेगश्च वीर्यवान् ।	SV-01-12-182-002a
उग्रायुधो बलाकिश्च कनकायुर्विरोचनः ॥	SV-01-12-182-002c
सुकुण्डकश्चित्रसेनस्सुवर्चाः कनकध्वजः ।	SV-01-12-182-003a
नन्दको बाहुशाली च कुण्डली विकटस्तथा ॥	SV-01-12-182-003c
विन्दश्चाप्यनुविन्दश्च सदीपी विकलः करी ।	SV-01-12-182-004a
एते चान्ये च बहवो धार्तराष्ट्रा महाबलाः ।	SV-01-12-182-004c
कर्णेन सहिता वीरास्त्वदर्थं समुपागताः ॥	SV-01-12-182-004e
शतसङ्ख्या महात्मानस्समेता देवरूपिणः ।	SV-01-12-182-005a
शकुनिश्चाचलश्चैव वृषकोऽथ महारथः ॥	SV-01-12-182-005c
एते गान्धारराजस्य सुतास्सर्वे समागताः ॥	SV-01-12-182-006ac
अश्वत्थामा च भोजश्च सर्वशस्त्रभृतां वरौ ।	SV-01-12-182-007a
वार्धक्षेमिस्सुवर्चाश्च सेनाबिन्दुश्च वीर्यवान् ॥	SV-01-12-182-007c
अभिभूस्सह पुत्रेण वसुना च सुवर्चसा ।	SV-01-12-182-008a
सुमित्रस्सुकुमारश्च वृत्तस्सत्यधृतिस्सदा ॥	SV-01-12-182-008c
सूर्यध्वजो रोचमानो नीलश्चित्रायुधस्तदा ।	SV-01-12-182-009a
अंशुमांश्चेकितानश्च श्रेणिमांश्च महाबलः ॥	SV-01-12-182-009c
समुद्रसेनश्चन्द्रसेन इन्द्रसेनश्च पार्थिवः ।	SV-01-12-182-010a
जरासन्धस्सपुत्रश्च सुदण्डो दण्ड एव च ॥	SV-01-12-182-010c
पौण्ड्रको वासुदेवश्च भगदत्तश्च वीर्यवान् ।	SV-01-12-182-011a
कलिङ्गस्ताम्रलिप्तश्च पत्तनाधिपतिर्महान् ॥	SV-01-12-182-011c
मद्रराजस्तथा शल्यस्सहपुत्रो महाबलः ।	SV-01-12-182-012a
रुक्माङ्गदेन वीरेण तथा रुक्मरथेन च ॥	SV-01-12-182-012c
कौरव्यस्सोमदत्तश्च पुत्रास्त्वस्य महारथाः ।	SV-01-12-182-013a
समवेतास्त्रयश्शूरा भूरिर्भूरिश्रवाश्शलः ॥	SV-01-12-182-013c
सुदक्षिणश्च काम्भोजो दृढधन्वा च कौरवः ।	SV-01-12-182-014a
बृहद्बलस्सुषेणश्च शिबिरौशीनरस्तथा ॥	SV-01-12-182-014c
पाण्ड्यकेरलचोलेन्द्रास्त्रयस्त्रेताग्नयो यथा ।	SV-01-12-182-015a
आसनेषु विराजन्ते आशामागस्त्यमाश्रिताः ॥	SV-01-12-182-015c
सङ्कर्षणो रौहिणेयो वासुदेवश्च वीर्यवान् ।	SV-01-12-182-016a
साम्बश्च चारुदेष्णश्च सारणोऽथ गदस्तथा ॥	SV-01-12-182-016c
अक्रूरस्सात्विकश्चैव युयुधानश्च सात्यकिः ।	SV-01-12-182-017a
कृतवर्मा च हार्दिक्यः पृथुर्विपृथुरेव च ॥	SV-01-12-182-017c
विडूरथश्च कण्वश्च समीकस्सारिमेजयः ।	SV-01-12-182-018a
वीरो धनपतिश्चैव बाह्लिवाङ्गारकस्तथा ।	SV-01-12-182-018c
उशीनरश्च विक्रान्तो वृष्णयस्ते प्रकीर्तिताः ॥	SV-01-12-182-018e
भगीरथो बृहत्क्षत्रस्सैन्धवश्च बृहद्रथः ॥	SV-01-12-182-019ac
जयद्रथो बाह्लिकश्च श्रुतायुरथ वीर्यवान् ।	SV-01-12-182-020a
उल्मुकः कैतवो राजा चित्राङ्गदशुभाङ्गदौ ॥	SV-01-12-182-020c
वत्सराजश्च धृतिमान्कोसलाधिपतिर्महान् ।	SV-01-12-182-021a
कर्णश्च सह पुत्रेण वृषसेनश्च वीर्यवान् ।	SV-01-12-182-021c
बृहद्बलश्च बलवान्राजा चैवाथ दुर्जयः ॥	SV-01-12-182-021e
दमघोषात्मजश्चैव शिशुपालो महाबलः ।	SV-01-12-182-022a
चेदीनामधिपो वीरो बलवानन्तकोपमः ॥	SV-01-12-182-022c
एते चान्ये च बहवो नानाजनपदेश्वराः ।	SV-01-12-182-023a
त्वदर्थमागता भद्रे क्षत्रियाः प्रथिता भुवि ॥	SV-01-12-182-023c
एते विध्यन्ति विक्रान्तास्त्वदर्थे लक्ष्यमुत्तमम् ।	SV-01-12-182-024a
वेद्धा तु यो भवेदेषां तं वरं वरयस्व वै ॥	SV-01-12-182-024c
वैशम्पायनः-	SV-01-12-182-025
तेऽलङ्कृताः कुण्डलिनो युवानः परस्परं स्पर्धमानास्समेताः ।	SV-01-12-182-025a
अस्त्रं बलं चात्मनि मन्यमानास्सर्वें समुत्पेतुरहङ्कृतेन ॥	SV-01-12-182-025c
वीर्येण रूपेण कुलेन चैव शीलेन वित्तेन च यौवनेन ।	SV-01-12-182-026a
समिद्धदर्पा मदवेगभिन्ना मत्ता यथा हैमवता गजेन्द्राः ॥	SV-01-12-182-026c
परस्परं स्पर्धया प्रेक्षमाणाः सङ्कल्पजेनाभिपरिप्लुताङ्गाः ।	SV-01-12-182-027a
कृष्णा ममैवेत्यभिभाषमाणा नृपास्समुत्पेतुरथासनेभ्यः ॥	SV-01-12-182-027c
ते क्षत्रिया रङ्गगतास्समेता जिहीर्षमाणा द्रुपदात्मजां ताम् ।	SV-01-12-182-028a
चकाशिरे पर्वतराजकन्यामुमां यथा देवगणास्समेताः ॥	SV-01-12-182-028c
कन्दर्पबाणाभिनिपीडिताङ्गाः कृष्णागतैस्तद्धृदयैर्नरेन्द्राः ।	SV-01-12-182-029a
रङ्गावतीर्णा द्रुपदात्मजार्थं द्वेष्यान्हि चक्रुस्सुहृदोऽपि सर्वे ॥	SV-01-12-182-029c
अथाययुर्देवगणाविमानै रुद्रादित्या वसवोऽथाश्विनौ च ।	SV-01-12-182-030a
साध्याश्च सर्वे मरुतस्तथैव धर्मं पुरस्कृत्य धनेश्वरं च ॥	SV-01-12-182-030c
दैत्यास्सुपर्णाश्च महोरगाश्च देवर्षयो गुह्यकाश्चारणाश्च ।	SV-01-12-182-031a
विश्वावसुर्नारदः पर्वतश्च गन्धर्वमुख्यास्सहसाऽप्सरोभिः ॥	SV-01-12-182-031c
हलायुधस्तत्र च केशवश्च वृष्ण्यन्धकाश्चैव यथाप्रधानाः ।	SV-01-12-182-032a
प्रेक्षाम्बभूवुर्यदुपुङ्गवास्ते स्थिताहि कृष्णस्य मते बभूवुः ॥	SV-01-12-182-032c
दृष्ट्वा हि तान्मत्तगजेन्द्ररूपान्पद्माभिपन्नानिव वारणेन्द्रान् ।	SV-01-12-182-033a
भस्मावृताङ्गानिव हव्यवाहान्पार्थान्प्रदध्यौ स यदुवीरः ॥	SV-01-12-182-033c
शशंस रामाय युधिष्ठिरं च भीमं सजिष्णुं यमजौ च वीरौ ।	SV-01-12-182-034a
शनैश्शनैस्तांश्च निरीक्ष्य रामो जनार्दनं प्रीतमना ददर्श ॥	SV-01-12-182-034c
अन्ये तु वीरा नृपपुत्रपौत्राः कृष्णागतैर्नेत्रमनस्स्वभावैः ।	SV-01-12-182-035a
व्यायच्छमाना ददृशुस्समन्तात्सन्दष्टताम्रोज्वलदन्तवक्त्राः ॥	SV-01-12-182-035c
तथैव वीराः पृथुबाहुवर्णाः पार्था यमौ चैव महानुभावौ ।	SV-01-12-182-036a
तां द्रौपदीं प्रेक्ष्य तदा स्म सर्वे कन्दर्पबाणाभिहता बभूवुः ॥	SV-01-12-182-036c
देवर्षिगन्धर्वसमाकुलं तत्सुपर्णनागासुरयक्षजुष्टम् ।	SV-01-12-182-037a
दिव्येन गन्धेन समाकुलं च दिव्यैश्च माल्यैरवकीर्यमाणम् ॥	SV-01-12-182-037c
समाहतैर्दुन्दुभिभिश्च राजन्रराज तत्सङ्कुलमन्तरिक्षे ॥	SV-01-12-182-038ac
विमानसम्बाधमभूत्समन्तात्सवेणुवीणापणवाभिनादितम् ।	SV-01-12-182-039a
समाजवाटोपरि संस्थितानां मेघैस्समन्तादिव गर्जितानाम् ॥	SV-01-12-182-039c
ततस्तु ते राजगणाः क्रमेण कृष्णानिमित्तं समीहमानाः ।	SV-01-12-182-040a
तत्कार्मुकं संहननोपपन्नं सज्यं न शेकुस्तरसाऽपि कर्तुम् ॥	SV-01-12-182-040c
ते विक्रमन्तस्स्फुरता दृढेन निष्पिष्टमाणा धनुषा नरेन्द्राः ।	SV-01-12-182-041a
विवेष्टमाना धरणीतलस्था दृश्यन्ति तत्र प्रतिभग्नदर्पाः ॥	SV-01-12-182-041c
हाहाकृतं तद्धनुषा दृढेन विस्रस्तनानाभरणाम्बरस्रजः ।	SV-01-12-182-042a
कृष्णानिमित्तं च निवृत्तभावं राज्ञां तदा मण्डलमार्तमासीत् ॥	SV-01-12-182-042c
एवं तेषु निवृत्तेषु क्षत्रियेषु समन्ततः ।	SV-01-12-182-043a
चेदीनामधिपो वीरो बलवानन्तकोपमः ॥	SV-01-12-182-043c
दमघोषात्मजो वीरश्शिशुपालो महाद्युतिः ।	SV-01-12-182-044a
तमप्यारोप्यमाणं तु माषमात्रेऽह्यताडयत् ॥	SV-01-12-182-044c
ताडितस्य धनुष्कोट्या पपातोर्व्यां वियन्मुखः ।	SV-01-12-182-045a
संरम्भात्क्रोशमात्रे तु राजानोऽन्ये भयातुराः ॥	SV-01-12-182-045c
ततो राजा जरासन्धो महावीर्यो महाबलः ।	SV-01-12-182-046a
कम्बुग्रीवः पृथुव्यंसो मत्तवारणविक्रमः ॥	SV-01-12-182-046c
मत्तवारणताम्राक्षो मत्तवारणवेगवान् ।	SV-01-12-182-047a
धनुषोऽभ्याशमागत्य तस्थौ गिरिरिवाचलः ।	SV-01-12-182-047c
धनुरारोप्यमाणं तु सर्षमात्रेऽभ्यताडयत् ॥	SV-01-12-182-047e
धनुषा विध्यमानस्तु बाहुभ्यामगमन्महीम् ।	SV-01-12-182-048a
तत उत्थाय राजा स स्वराष्ट्राण्यभिजग्मिवान् ॥	SV-01-12-182-048c
ततश्शल्यो महावीर्यो मद्रराजो महाबलः ।	SV-01-12-182-049a
तमथारोप्यमाणं तु मुद्गमात्रेऽभ्यताडयत् ॥	SV-01-12-182-049c
स पपात महीं रङ्गादर्धयोजनदूरतः ।	SV-01-12-182-050a
तथैवागात्स्वकं राज्यं पश्चादनवलोकयन् ॥	SV-01-12-182-050c
ततो दुर्योधनो राजा धार्तराष्ट्रः परन्तपः ।	SV-01-12-182-051a
मानी दृढास्त्रसम्पन्नस्सर्वैश्च नृपलक्षणैः ॥	SV-01-12-182-051c
उत्थितस्सहसा तत्र भ्रातृमध्ये महाबलः ।	SV-01-12-182-052a
विलोक्य द्रौपदीं हृष्टो धनुषोऽभ्याशमागमत् ॥	SV-01-12-182-052c
स बभौ धनुरादाय शक्रश्चापधरो यथा ॥	SV-01-12-182-053ac
आरोप्यमाणं तद्राजा धनुषा बलिना तदा ।	SV-01-12-182-054a
उत्तानशय्यमपतदङ्गुल्यन्तरताडितः ।	SV-01-12-182-054c
स ययौ ताडितस्तेन व्रीडन्निव नराधिपः ॥	SV-01-12-182-054e
ततो वैकर्तनः कर्णो वृषा वै सूतनन्दनः ।	SV-01-12-182-055a
धनुरभ्याशमागम्य तोलयामास तद्धनुः ॥	SV-01-12-182-055c
तं चाप्यारोप्यमाणं तु केशमात्रेऽभ्यताडयत् ॥	SV-01-12-182-056ac
त्रैलोक्यविजयी कर्णस्सत्वे त्रैलोक्यविश्रुतः ।	SV-01-12-182-057a
धनुषा सोऽपि निर्धूत इति सर्वे भयाकुलाः ॥	SV-01-12-182-057c
एवं कर्णे विनिर्धूते धनुषाऽन्ये नृपोत्तमाः ।	SV-01-12-182-058a
चक्षुर्भिरपि नापश्यन्विनम्रमुखपङ्कजाः ॥	SV-01-12-182-058c
दृष्ट्वा कर्णं विनिर्धूतं लोकवीरा नृपोत्तमाः ।	SV-01-12-182-059a
निराशा धनुषोद्धारे द्रौपदीसङ्गमेऽपि च ॥	SV-01-12-182-059c
तस्मिंस्तु सम्भ्रान्तजने समाजे निक्षिप्तशस्त्रेषु जनाधिपेषु ।	SV-01-12-182-060a
कुन्तीसुतो जिष्णुरियेष कर्तुं सज्यं धनुस्तत्सशरं च वीरः ॥	SV-01-12-182-060c
ततो वरिष्ठस्सुरदानवानामुदारधीर्वृष्णिकुलप्रवीरः ।	SV-01-12-182-061a
जहर्ष रामेण स पीड्य हस्तं हस्तं सुतां पाण्डुसुतस्य मत्वा ॥	SV-01-12-182-061c
न जज्ञुरन्ये नृपवीरमुख्यास्सञ्छन्नरूपानथ पाण्डुपुत्रान् ।	SV-01-12-182-062a
विना हि भीष्मं च यदुप्रवीरौ धौम्यं हि धर्मं सह सोदरांश्च ॥ ॥	SV-01-12-182-062c
	
	
	
	
अध्यायः 183	
	
	
	
वैशम्पायनः-	SV-01-12-183-001
ततोऽवतीर्णं रङ्गस्य मध्यं पाण्डवमध्यमम् ।	SV-01-12-183-001a
उदक्रोशन्विप्रमुख्या विधुन्वन्तोऽजिनानि च ।	SV-01-12-183-001c
दृष्ट्वा सम्प्रस्थितं पार्थमिन्द्रकेतुसमप्रभम् ।	SV-01-12-183-002a
केचिदासन्विमनसः केचिदासन्मुदाऽन्विताः ।	SV-01-12-183-002c
आहुः परस्परं केचिन्निपुणा बुद्धिजीविनः ॥	SV-01-12-183-002e
यत्कर्णशल्यप्रमुखैः पार्थिवैर्लोकविश्रुतैः ।	SV-01-12-183-003a
नानतं बलवद्भिर्हि धनुर्वेदपरायणैः ॥	SV-01-12-183-003c
तत्कथं त्वकृतास्त्रेण प्राणतो दुर्बलीयसा ।	SV-01-12-183-004a
द्विजमात्रेण शक्यं हि सज्यं कर्तुं धनुर्द्विजाः ॥	SV-01-12-183-004c
सज्यं चेत्कृतवानेषु विद्धं लक्षं कथं भवेत् ॥	SV-01-12-183-005ac
अपहास्या भविष्यन्ति ब्राह्मणास्सर्वराजसु ।	SV-01-12-183-006a
कर्मण्यस्मिन्नसंसिद्धे चापलादपरीक्षिते ॥	SV-01-12-183-006c
यद्येष हर्षाद्दर्पाद्वा यदि वा ब्रह्मचापलात् ।	SV-01-12-183-007a
प्रस्थितो धनुरायन्तुं वार्यतां साधु मा गमत् ॥	SV-01-12-183-007c
नापहास्या भविष्यामो न च लाघवमास्थिताः ।	SV-01-12-183-008a
न च विद्वेष्यतां लोके गमिष्यामो महीक्षिताम् ॥	SV-01-12-183-008c
केचिदाहुर्युवा श्रीमान्नागराजवरोपमः ।	SV-01-12-183-009a
पीनस्कन्धोरुबाहुश्च धैर्येण हिमवानिव ।	SV-01-12-183-009c
सम्भाव्यं तस्य कर्मेदमुत्साहाच्चानुमीयते ॥	SV-01-12-183-009e
शक्तिरस्य महोत्साहा न ह्यशक्तस्स्वयं व्रजेत् ॥	SV-01-12-183-010ac
न च तद्विद्यते किञ्चित्कर्म लोकेषु यद्भवेत् ।	SV-01-12-183-011a
ब्राह्मणानामसाध्यं वा धृष्णुस्स्थास्नुश्चरिष्णु वा ॥	SV-01-12-183-011c
अब्भक्षा वायुभक्षाश्च फलाहारा दृढव्रताः ।	SV-01-12-183-012a
दुर्बला हि बलीयांसः विप्रा हि ब्रह्मतेजसा ॥	SV-01-12-183-012c
ब्राह्मणो नावमन्तव्यस्सदसद्वा समाचरन् ।	SV-01-12-183-013a
सुखं दुःखं महद्ध्रस्वं कर्म यत्समुपागतम् ॥	SV-01-12-183-013c
धनुर्वेदे च वेदे च योगेषु विविधेषु च ।	SV-01-12-183-014a
न तं पश्यामि मेदिन्यां ब्राह्मणोऽभ्यधिको भवेत् ॥	SV-01-12-183-014c
मन्त्रयोगबलेनापि महताऽऽत्मबलेन वा ।	SV-01-12-183-015a
जृम्भयेयुरमुं लोकमथवा द्विजसत्तमाः ॥	SV-01-12-183-015c
एवं तेषां विलपतां विप्राणां विविधा गिरः ।	SV-01-12-183-016a
अर्जुनो धनुषोऽभ्याशे तस्थौ गिरिरिवाचलः ।	SV-01-12-183-016c
अर्जुनः पाण्डवश्रेष्ठो धृष्टद्युम्नमथाब्रवीत् ॥	SV-01-12-183-016e
एतद्धनुर्ब्राह्मणानां सज्यं कर्तुमलं नु किम् ।	SV-01-12-183-017a
तस्य तद्वचनं श्रुत्वा धृष्टद्युम्नोऽब्रवीद्वचः ॥	SV-01-12-183-017c
ब्राह्मणो वाऽथ राजन्यो वैश्यो वा शूद्र एव वा ।	SV-01-12-183-018a
एतेषां यो धनुश्श्रेष्ठं सज्यं कुर्याद्द्विजोत्तम ॥	SV-01-12-183-018c
तस्मै प्रदेया भगिनी सत्यमुक्तं मया वचः ॥	SV-01-12-183-019ac
तस्य तद्वचनं श्रुत्वा प्रययौ ब्राह्मणैर्वृतः ।	SV-01-12-183-020a
ततः पश्चान्महातेजाः पाण्डवो रणदुर्जयः ॥	SV-01-12-183-020c
स तद्धनुः परिक्रम्य प्रदक्षिणमथाकरोत् ।	SV-01-12-183-021a
प्रणम्य शिरसा हृष्टो जगृहे च परन्तपः ॥	SV-01-12-183-021c
सज्यं च चक्रे निमिषान्तरेण शरांश्च जग्राह दशार्धसङ्ख्यान् ।	SV-01-12-183-022a
विव्याध लक्ष्यं निपपात तच्च छिद्रेण भूमौ सहसाऽतिविद्धम् ॥	SV-01-12-183-022c
ततोऽन्तरिक्षे च बभूव नादस्समाजमध्ये च महान्निनादः ।	SV-01-12-183-023a
पुष्पाणि दिव्यानि ववर्ष देवः पार्थस्य मूर्ध्नि द्विषतां निहन्तुः ॥	SV-01-12-183-023c
चेलानि विव्यधुश्चात्र ब्राह्मणाश्च सहस्रशः ।	SV-01-12-183-024a
ननन्दुर्ननृतुश्चात्र धून्वन्तो व्यजनानि च ॥	SV-01-12-183-024c
न्यपतंश्चात्र नभसस्समन्तात्पुष्पवृष्टयः ।	SV-01-12-183-025a
शङ्खानि चैव तूर्याणि वादकाश्चाभ्यवादयन् ।	SV-01-12-183-025c
सूतमागधसङ्घाश्चाप्यस्तुवंस्तत्र सुस्वराः ॥	SV-01-12-183-025e
तस्मिंस्तु शब्दे महति प्रवृद्धे युधिष्ठिरो धर्मभृतां वरिष्ठः ।	SV-01-12-183-026a
आवासमेवाभिजगाम शीघ्रं सार्धं यमाभ्यां पुरुषोत्तमाभ्याम् ॥	SV-01-12-183-026c
विद्धं तु लक्ष्यं प्रसमीक्ष्य कृष्णा पार्थं च शक्रप्रतिमं निरीक्ष्य ।	SV-01-12-183-027a
स्वभ्यस्तरूपापि नवेव नित्यं विनाऽपि हासं हसतीव कन्या ॥	SV-01-12-183-027c
मदादृतेऽपि स्खलतीव भावैर्वाचा विना व्याहरतीव दृष्ट्या ।	SV-01-12-183-028a
आदाय शुक्लं वरमाल्यदाम जगाम कुन्तीसुतमुत्स्मयन्ती ॥	SV-01-12-183-028c
समेत्य तस्योपरि सोत्ससर्ज समागतानां पुरतो नृपाणाम् ।	SV-01-12-183-029a
विन्यस्य मालां विनयेन तस्थौ विहाय राज्ञस्सहसा नृपात्मजा ॥	SV-01-12-183-029c
शचीव देवेन्द्रमथाग्निदेवं स्वाहेव लक्ष्मीश्च यथा मुकुन्दम् ।	SV-01-12-183-030a
उषेव सूर्यं मदनं रतीव महेश्वरं पर्वतराजपुत्री ॥	SV-01-12-183-030c
रामं यथा मैथिलराजपुत्री भैमी यथा राजवरं नलं हि ॥	SV-01-12-183-031ac
तं दृष्ट्वा नृपतिः प्रीतो बभूवारिनिषूदनम् ।	SV-01-12-183-032a
सह सैन्येन पार्थस्य साहाय्यार्थमियेष सः ॥	SV-01-12-183-032c
वैशम्पायनः-	SV-01-12-183-033
तस्मै दित्सति कन्यां तु ब्राह्मणाय महात्मने ।	SV-01-12-183-033a
कोप आसीन्महीपानामालोक्यान्योन्यमन्तिकात् ॥	SV-01-12-183-033c
अस्मानयमतिक्रम्य तृणीकृत्य च सङ्गतान् ।	SV-01-12-183-034a
दातुमिच्छति विप्राय द्रौपदीं योषितां वराम् ।	SV-01-12-183-034c
अवज्ञायेह पार्षतः कार्यं केन महात्मनाम् ॥	SV-01-12-183-034e
ते हन्मैनं दुरात्मानं योऽयमस्मान्न मन्यते ।	SV-01-12-183-035a
न चार्हत्येष सत्कारं न हि वृद्धो मतो गुणैः ॥	SV-01-12-183-035c
हन्मैनं सह पुत्रेण दुराचारं नृपद्विषम् ॥	SV-01-12-183-036ac
अयं हि सर्वानाहूय सत्कृत्य च नराधिपान् ।	SV-01-12-183-037a
गुणवद्भोजयित्वा तु ततः पश्चाद्विनिन्दति ॥	SV-01-12-183-037c
अस्मिन्राजसमावाये देवानामिव सन्नये ।	SV-01-12-183-038a
किमयं सदृशं कञ्चिन्नृपतिं नैव दृष्टवान् ॥	SV-01-12-183-038c
न च विप्रेष्वधीकारो विद्यते वरणं प्रति ।	SV-01-12-183-039a
स्वयंवरः क्षत्रियाणामितीयं प्रथिता श्रुतिः ॥	SV-01-12-183-039c
अथवा यदि कन्येयं न च किञ्चिद्बुभूषति ।	SV-01-12-183-040a
तिलशः प्रविभज्यैनां याम राष्ट्राणि पार्थिवाः ॥	SV-01-12-183-040c
ब्राह्मणो यदि वा बाल्याल्लोभाद्वा कृतवानिदम् ।	SV-01-12-183-041a
विप्रियं पार्थिवेन्द्राणां नैष वध्यः कथञ्चन ॥	SV-01-12-183-041c
ब्राह्मणार्थं हि नो राज्यं जीवितं हि वसूनि च ।	SV-01-12-183-042a
पुत्रपौत्रं च यच्चान्यदस्माकं विद्यते धनम् ॥	SV-01-12-183-042c
अवमानवशाद्रोषात्स्वधर्मस्य च रक्षणात् ।	SV-01-12-183-043a
स्वयंवराणां चान्योन्यं मा भूदेवंविधा गतिः ॥	SV-01-12-183-043c
इत्युक्त्वा राजशार्दूला रुष्टाः परिघबाहवः ।	SV-01-12-183-044a
द्रुपदं सञ्जिघृक्षन्तस्सायुधास्समुपाद्रवन् ॥	SV-01-12-183-044c
तान्गृहीतशरान्पापान्क्रुद्धानापततो भृशम् ।	SV-01-12-183-045a
द्रुपदो वीक्ष्य सन्त्रासाद्ब्राह्मणाञ्छरणं गतः ॥	SV-01-12-183-045c
न भयान्नापि कार्पण्यान्न प्राणपरिरक्षणात् ।	SV-01-12-183-046a
जगाम द्रुपदो विप्रान्क्षेमार्थी सम्प्रपद्यते ॥	SV-01-12-183-046c
वेगेनापततस्तांस्तु प्रभिन्नानिव वारणान् ।	SV-01-12-183-047a
पाण्डुपुत्रौ महावीर्यौ प्रतियतुररिन्दमौ ॥	SV-01-12-183-047c
ततस्समानेदुरुदायुधास्ते महीक्षितो बद्धतलाङ्गुलित्राः ।	SV-01-12-183-048a
जिघांसमानाः कुरुराजपुत्रावमर्षयन्तोऽर्जुनभीमसेनौ ॥	SV-01-12-183-048c
ततस्तु भीमोऽद्भुतवीर्यकर्मा महाबलो वज्रसमानवेगः ।	SV-01-12-183-049a
उत्पाट्य दोर्भ्यां द्रुममेकवीरो निष्पत्रयामास यथा गजेन्द्रः ॥	SV-01-12-183-049c
तं वृक्षमादाय रिपुप्रमाथी दण्डीव दण्डं पितृराज उग्रम् ।	SV-01-12-183-050a
तस्थौ समीपे पुरुषर्षभस्य पार्थस्य पार्थः पृथुदीर्घबाहुः ॥	SV-01-12-183-050c
तदन्तरे धर्मरतोऽपि गत्वा विज्ञाय कुन्तीं कुशलीं क्षणेन ।	SV-01-12-183-051a
आगम्य तस्थौ सह सोदराभ्यां पुरुषर्षभाभ्यां पुरुषप्रवीरः ॥	SV-01-12-183-051c
तदाऽब्रवीज्जिष्णुरुदारकर्मा मा सिंहनादं कुरु पूर्वजेह ।	SV-01-12-183-052a
मा घोरतां दर्शय शत्रुमध्ये साधारणं योधय तावदार्य ॥	SV-01-12-183-052c
तत्प्रेक्ष्य कर्मातिमनुष्यबुद्धिर्जिष्णोस्स हि भ्रातुरचिन्त्यकर्मा ।	SV-01-12-183-053a
दामोदरो भ्रातरमुग्रवीर्यं हलायुधं वाक्यमिदं बभाषे ॥	SV-01-12-183-053c
वासुदेवः-	SV-01-12-183-054
य एष सिंहर्षभदृप्तगामी महद्धनुः कर्षति तालमात्रम् ।	SV-01-12-183-054a
एषोऽर्जुनो नात्र विचार्यमस्ति यद्यस्मि सङ्कर्षण वासुदेवः ॥	SV-01-12-183-054c
य एष वृक्षं तरसाऽवरुध्य राज्ञां निकारे सहसा निरुद्धः ।	SV-01-12-183-055a
वृकोदरो नान्य इहैतदद्य कर्तुं समर्थो भुवि मर्त्यधर्मः ॥	SV-01-12-183-055c
योऽसौ पुरस्तात्कमलायताक्षः कुकर्महा सिंहगतिर्नृवीरः ।	SV-01-12-183-056a
धीरप्रचण्डोज्ज्वलचारुघोणो विनिस्सृतस्सोऽच्युत धर्मराजः ॥	SV-01-12-183-056c
यौ तौ कुमाराविव कार्तिकेयौ द्वावाश्विनेयाविति मे वितर्कः ।	SV-01-12-183-057a
मुक्ता हि तस्माज्जतुवेश्मदाहान्मया श्रुताः पाण्डुसुताः पृथा च ॥	SV-01-12-183-057c
वैशम्पायनः-	SV-01-12-183-058
यथा नृपाः पाण्डवमाजिमध्ये तं प्राब्रवीच्चक्रधरो हलायुधम् ।	SV-01-12-183-058a
बलं विजानन्पुरुषोत्तमस्तदा न कार्यमार्येण च सम्भ्रमस्त्वया ।	SV-01-12-183-058c
भीमानुजो योधयितुं समर्थ एको हि पार्थस्ससुरासुरान्बहून् ॥	SV-01-12-183-058e
अलं विजेतुं किमु मानुषान्नृपान्साहाय्यमस्मान्यदि सव्यसाची ।	SV-01-12-183-059a
स वाञ्छति स्म प्रयताम वीर पराभवः पाण्डुसुते न चास्ति ॥ ॥	SV-01-12-183-059c
	
	
	
	
	
अध्यायः 184	
	
	
	
वैशम्पायनः-	SV-01-12-184-001
अजिनान्यवधुन्वन्तः करकांश्च द्विजर्षभाः ।	SV-01-12-184-001a
ऊचुस्ते भीर्न कर्तव्या वयं योत्स्यामहे रिपून् ॥	SV-01-12-184-001c
तानेवं वदतो विप्रानर्जुनः प्रहसन्निव ।	SV-01-12-184-002a
उवाच प्रेक्षका भूत्वा यूयं तिष्ठत पार्श्वतः ॥	SV-01-12-184-002c
अहमेनानजिह्माग्रैश्शतशो विकिरञ्छरैः ।	SV-01-12-184-003a
वारयिष्यामि सङ्क्रुद्धान्मन्त्रैराशीविषानिव ॥	SV-01-12-184-003c
इत्युक्त्वा धनुरादाय शुल्कावाप्तं महारथः ।	SV-01-12-184-004a
भ्रात्रा भीमेन सहितस्तस्थौ गिरिरिवाचलः ॥	SV-01-12-184-004c
ततः कर्णमुखान्क्रुद्धान्क्षत्रियांस्तांश्च पार्थिवान् ।	SV-01-12-184-005a
आसेदतुरुभौ पार्थौ गजौ प्रतिगजानिव ॥	SV-01-12-184-005c
ऊचुश्च वाचं परुषास्ते राजानो युयुत्सवः ।	SV-01-12-184-006a
आहवेषु द्विजस्यापि वधो दृष्टो युयुत्सतः ॥	SV-01-12-184-006c
ततो वैकर्तनः कर्णो जगामार्जुनमोजसा ।	SV-01-12-184-007a
युद्धार्थी वाशिताहेतोर्गजः प्रतिगजं यथा ।	SV-01-12-184-007c
भीमसेनं ययौ शल्यो मद्राणामीश्वरो बली ॥	SV-01-12-184-007e
दुर्योधनो धर्मराजं शकुनिं नकुलो ययौ ॥	SV-01-12-184-008ac
दुश्शासनस्सहदेवं देवरूपप्रहारिणम् ।	SV-01-12-184-009a
अगच्छज्जयतां श्रेष्ठं भस्मच्छन्नमिवानलम् ।	SV-01-12-184-009c
न कश्चिदश्वं न गजं रथं वाप्यारुरोह वै ॥	SV-01-12-184-009e
पदातयस्सर्व एव प्रत्ययुध्यन्त ते परान् ।	SV-01-12-184-010a
तत्र कर्णोऽगमत्पार्थमर्जुनं गूढचारिणम् ॥	SV-01-12-184-010c
दुर्योधनादयस्सर्वे ब्राह्मणैस्सह सङ्गताः ।	SV-01-12-184-011a
मृदुपूर्वमयत्नेन प्रत्ययुध्यंस्तदाऽऽहवे ॥	SV-01-12-184-011c
ततोऽर्जुनः प्रत्यविध्यत्तापयंस्तं त्रिभिश्शरैः ।	SV-01-12-184-012a
कर्णं वैकर्तनं श्रीमान्विकृष्य बलवद्धनुः ॥	SV-01-12-184-012c
बलेन सुव्यवच्छिन्नैरवार्यं तमवारयत् ॥	SV-01-12-184-013ac
तेषां शराणां वेगेन शितानां तिग्मतेजसाम् ।	SV-01-12-184-014a
विमुह्यमानो राधेयो यत्नात्तमनुधावति ॥	SV-01-12-184-014c
तावुभावप्यनिर्देश्यौ लाघवाज्जयतां वरौ ।	SV-01-12-184-015a
अयुध्येतां सुसंक्रुद्धावन्योन्यं विजयैषिणौ ॥	SV-01-12-184-015c
कृते प्रतिकृतं पश्य पश्य बाहुबलं च मे ।	SV-01-12-184-016a
इति शूरार्थवचनैरभाषेतां परस्परम् ॥	SV-01-12-184-016c
ततोऽर्जुनस्य भुजयोर्वीर्यमप्रतिमं भुवि ।	SV-01-12-184-017a
ज्ञात्वा वैकर्तनः कर्णस्संरब्धस्समयोधयत् ॥	SV-01-12-184-017c
अर्जुनेन प्रयुक्तांस्तान्बाणान्वेगवतस्तथा ।	SV-01-12-184-018a
प्रतिहत्य ननादोच्चैस्सैन्यास्समभिपूजयन् ॥	SV-01-12-184-018c
कर्णः-	SV-01-12-184-019
तुष्यामि ते विप्रमुख्य भुजवीयर्स्य संयुगे ।	SV-01-12-184-019a
अविषादस्य चैवास्य शस्त्रास्त्रविनयस्य च ॥	SV-01-12-184-019c
किं त्वं साक्षाद्धनुर्वेदो रामो वा विप्रसत्तम ।	SV-01-12-184-020a
अथ साक्षाद्धरिहयस्साक्षाद्वा विष्णुरच्युतः ॥	SV-01-12-184-020c
आत्मप्रच्छादनार्थं वै बाहुवीर्यमुपाश्रितः ।	SV-01-12-184-021a
विप्ररूपं विधायेदं ततो मां प्रतियुध्यसे ॥	SV-01-12-184-021c
न हि मामाहवे क्रुद्धमन्यस्साक्षाच्छचीपतेः ।	SV-01-12-184-022a
पुमान्योधयितुं शक्तः पाण्डवाद्वा किरीटिनः ॥	SV-01-12-184-022c
अहं कर्णो द्विजश्रेष्ठ सर्वशस्त्रभृतां वरः ।	SV-01-12-184-023a
ब्राह्मे वाप्युत्तमास्त्रे च निष्ठितो गुरुशासनात् ॥	SV-01-12-184-023c
त्वामासाद्य महाबाहो बलं मे प्रतिहन्यते ।	SV-01-12-184-024a
दग्धा जतुगृहे सर्वे पाण्डवास्सार्जुनास्तदा ।	SV-01-12-184-024c
वैशम्पायनः-	SV-01-12-184-024
इत्युवाचार्जुनमिदं प्रत्याहन्तुमशक्नुवन् ॥	SV-01-12-184-024e
तमेवंवादिनं पार्थः प्रत्यभाषत वीर्यवान् ॥	SV-01-12-184-025ac
अर्जुनः-	SV-01-12-184-026
नास्मि कर्ण धनुर्वेदो नास्मि रामः प्रतापवान् ।	SV-01-12-184-026a
नाहं विष्णुर्न शक्रोऽहं कश्चिदन्यो बलान्वितः ॥	SV-01-12-184-026c
ब्राह्मणोऽस्मि युधां श्रेष्ठस्सर्वशस्त्रभृतां वरः ।	SV-01-12-184-027a
ब्राह्मे चास्त्रे च वेदे च निष्ठितो गुरुशासनात् ॥	SV-01-12-184-027c
न त्वा संयोजये विप्रो न मे जीवन्विमोक्ष्यसे ।	SV-01-12-184-028a
निर्जितोऽस्मीति वा ब्रूहि ततो व्रज यथासुखम् ॥	SV-01-12-184-028c
वैशम्पायनः-	SV-01-12-184-029
एवमुक्त्वाऽथ कर्णस्य धनुर्ज्यामथ सोऽच्छिनत् ।	SV-01-12-184-029a
ततः कर्णविनाशाय सन्दधे शरमर्जुनः ।	SV-01-12-184-029c
जितोऽस्मीत्यब्रवीत्कर्णस्सञ्जहार ततोऽर्जुनः ॥	SV-01-12-184-029e
युद्धायोत्पततौ तत्र राजन्शल्यवृकोदरौ ।	SV-01-12-184-030a
बलिनौ युगपन्मत्तौ स्पर्धया च बलेन च ॥	SV-01-12-184-030c
अन्योन्यमाह्वयन्तौ तु मत्ताविव महागजौ ।	SV-01-12-184-031a
मुष्टिभिर्जानुभिश्चैव निघ्नन्तावितरेतरम् ॥	SV-01-12-184-031c
मुहूर्तं तावथान्योन्यं बाहुभ्यामपकर्षताम् ॥	SV-01-12-184-032ac
ततो भीमस्समुत्क्षिप्य बाहुभ्यां शल्यमाहवे ।	SV-01-12-184-033a
नावधीद्बलिनां श्रेष्ठो जहास ब्राह्मणस्तदा ।	SV-01-12-184-033c
ततो राजसमूहस्य सङ्क्रुद्दो वृक्षमारुजत् ॥	SV-01-12-184-033e
ततस्तु भीमं सञ्ज्ञाभिर्वारयामास धर्मराट् ।	SV-01-12-184-034a
आकारज्ञस्ततो भ्रातुः पाण्डवोऽपि न्यवर्तत ॥	SV-01-12-184-034c
धर्मराजश्च कौरव्य दुर्योधनममर्षणम् ।	SV-01-12-184-035a
सुमहच्चापमादाय द्रुपदस्य निवेशने ॥	SV-01-12-184-035c
धनुषी यमयोर्दत्वा योधयामास पाण्डवः ॥	SV-01-12-184-036ac
ततस्तु पाण्डवश्रेष्ठो राजा तत्र महायशाः ।	SV-01-12-184-037a
ब्रह्मरूपप्रतिच्छन्नो राजानं समयोधयत् ॥	SV-01-12-184-037c
भीतो दुर्योधन इति वारयामास च त्रिभिः ।	SV-01-12-184-038a
जितमात्रे जिते त्वस्मिन्कः कामस्स्यान्महत्कृतम् ॥	SV-01-12-184-038c
भुजयोरन्तरेऽविध्यद्बाणेनानतपर्वणा ।	SV-01-12-184-039a
दुर्योधनममित्रघ्नं धर्मराजो युधिष्ठिरः ॥	SV-01-12-184-039c
ततो दुर्योधनः क्रुद्धो दण्डाहत इवोरगः ।	SV-01-12-184-040a
प्रत्यविध्यत राजानं यत्नं परममास्थितः ॥	SV-01-12-184-040c
छित्त्वा राजा धनुर्ज्यां तु धार्तराष्ट्रस्य संयुगे ।	SV-01-12-184-041a
नाराचेन सुतीक्ष्णेन कायावरणभेदिना ।	SV-01-12-184-041c
हृदि विव्याथ भूयोऽस्य बाह्वोरुरसि चार्पयत् ॥	SV-01-12-184-041e
अभ्यवर्षच्छरौघैस्तं स हित्वा प्राद्रवद्रणम् ।	SV-01-12-184-042a
दुश्शासनस्तु सङ्क्रुद्धस्सहदेवेन सङ्गतः ॥	SV-01-12-184-042c
युद्ध्वा च सुचिरं कालं धनुषा स महारथः ।	SV-01-12-184-043a
उत्सृज्य च धनुस्सङ्ख्ये बाहुभ्यामेव कौरव ॥	SV-01-12-184-043c
पाण्डवं त्वभिदुद्राव सोऽसिं जग्राह चर्म च ।	SV-01-12-184-044a
विकर्णचित्रसेनाभ्यां निगृहीतश्च कौरवः ॥	SV-01-12-184-044c
दुस्सहो नकुलाच्चापि व्यपकृष्टश्च कौरवः ।	SV-01-12-184-045a
निवर्तन्तां भवन्तो वै न नो विप्रेषु विग्रहः ॥	SV-01-12-184-045c
न च मे केवलं विप्रा न चैषां मानुषं बलम् ।	SV-01-12-184-046a
द्वौ यत्र ब्राह्मणौ क्रूरौ वाय्वग्निसदृशौ बले ॥	SV-01-12-184-046c
ये वा के वा नमस्तेभ्यो गच्छामस्स्वपुरं वयम् ।	SV-01-12-184-047a
एवं सम्भाष्य ते वीरा विनिवर्तन्त कौरवाः ॥	SV-01-12-184-047c
जहसुर्ब्राह्मणास्तत्र समेता राजमण्डले ।	SV-01-12-184-048a
ते प्रयातास्ततस्तत्र क्षत्रिया रणमूर्धनि ॥	SV-01-12-184-048c
ब्राह्मणाश्च जयं प्राप्य कन्यामादाय निर्ययुः ॥	SV-01-12-184-049ac
तत्राश्चर्यं भीमसेनश्चकार भरतर्षभ ।	SV-01-12-184-050a
यच्छल्यं पतितं भूमौ नाहनद्बलिनं बली ॥	SV-01-12-184-050c
पतिते भीमसेनेन शल्ये कर्णे च निर्जिते ।	SV-01-12-184-051a
दुर्योधने चापगते तथा दुश्शासने रणात् ।	SV-01-12-184-051c
शङ्कितास्सर्वराजानः परिवव्रुर्द्विजोत्तमान् ॥	SV-01-12-184-051e
ऊचुश्च सहितास्तत्र साध्विह ब्राह्मणर्षभाः ।	SV-01-12-184-052a
विज्ञायन्तामिमे सम्यक्क्लिन्नवस्त्रास्तथैव च ॥	SV-01-12-184-052c
को हि राधासुतं कर्णं शक्तो वारयितुं रणे ।	SV-01-12-184-053a
तथैव मद्रराजानं शल्यं बलवतां वरम् ॥	SV-01-12-184-053c
बलदेवादृते वीरात्पाण्डवाच्च वृकोदरात् ।	SV-01-12-184-054a
क्रियतामपहारोऽस्माद्युद्धाद्ब्राह्मणसङ्कुलात् ॥	SV-01-12-184-054c
अथैनानुपलभ्येह पुनर्योत्स्यामहे वयम् ॥	SV-01-12-184-055ac
तत्कर्म भीमस्य समीक्ष्य कृष्णः कुन्तीसुतौ तौ परिशङ्कमानः ।	SV-01-12-184-056a
निवारयामास महीपतींस्तान्धर्मेण लब्धेत्यनुनीय सर्वान् ॥	SV-01-12-184-056c
एवं ते सन्निरुद्धास्तु युद्धाद्युद्धविशारदाः ।	SV-01-12-184-057a
यथावासं ययुस्सर्वे विस्मिता राजसत्तम ॥	SV-01-12-184-057c
वृत्तो ब्रह्मोत्तरो रङ्गः पाञ्चाली ब्राह्मणैर्वृता ।	SV-01-12-184-058a
इति ब्रुवन्तः प्रययुर्ये तत्रासन्समागताः ॥	SV-01-12-184-058c
ब्राह्मणैश्च प्रतिच्छन्नौ रौरवाजिनवासिभिः ।	SV-01-12-184-059a
कृच्छ्रेण जग्मतुस्तत्र भीमसेनधनञ्जयौ ॥	SV-01-12-184-059c
विमुक्तौ जनसम्बाधाच्छत्रुभिः परिविक्षतौ ।	SV-01-12-184-060a
कृष्णयानुगतौ तत्र नृवीरौ हि विचेरतुः ।	SV-01-12-184-060c
तेषां माता बहुविधं विनाशं पर्यचिन्तयत् ॥	SV-01-12-184-060e
अनागच्छत्सु पुत्रेषु भैक्षकालेऽतिगच्छति ।	SV-01-12-184-061a
धार्तराष्ट्रैर्हता नूनं विज्ञाय कुरुपुङ्गवाः ॥	SV-01-12-184-061c
मायान्वितैर्वा रक्षोभिस्सुघोरैर्दृढवैरिभिः ।	SV-01-12-184-062a
विपरीतं मतं जातं व्यासस्यापि महात्मनः ॥	SV-01-12-184-062c
इत्येवं चिन्तयामास सुतस्नेहान्विता पृथा ॥	SV-01-12-184-063ac
ततो भुक्तजनप्राये घनैस्सूर्य इवावृतः ।	SV-01-12-184-064a
ब्राह्मणैः प्राविशत्तत्र जिष्णुर्घर्मपुरस्कृतः ॥ ॥	SV-01-12-184-064c
	
	
	
	
	
अध्यायः 185	
	
	
	
वैशम्पायनः-	SV-01-12-185-001
गत्वा ततो भार्गवकर्मशालां पार्थौ पृथां प्रेक्ष्य महानुभावौ ।	SV-01-12-185-001a
तां याज्ञसेनीं परमप्रतीतौ भिक्षेत्यथावेदयतां नराग्र्यौ ॥	SV-01-12-185-001c
कुटीगता सा त्वनवेक्ष्य पुत्रौ प्रोवाच भुङ्क्तेति समेत्य सर्वे ।	SV-01-12-185-002a
पश्चात्तु कुन्ती प्रसमीक्ष्य कन्यां कष्टं मया भाषितमित्युवाच ॥	SV-01-12-185-002c
साऽधर्मभीता विलज्जमानां तां याज्ञसेनीं परमप्रतीताम् ।	SV-01-12-185-003a
पाणौ गृहीत्वोपजगाम कुन्ती युधिष्ठिरं वाक्यमुवाच चेदम् ॥	SV-01-12-185-003c
कुन्ती-	SV-01-12-185-004
इयं तु कन्या द्रुपदस्य राज्ञस्तवानुजाभ्यां मयि सन्निसृष्टा ।	SV-01-12-185-004a
यथान्वितं पुत्र मयाऽपि चोक्तं समेत्य भुञ्जीध्वमिति प्रमादात् ॥	SV-01-12-185-004c
मया कथं नानृतमुक्तमद्य भवेत्कुरूणामृषभ ब्रवीहि ।	SV-01-12-185-005a
पञ्चालराजस्य सुतामधर्मो न चोपवर्तेत न भूतपूर्वः ॥	SV-01-12-185-005c
वैशम्पायनः-	SV-01-12-185-006
ततो मुहूर्तं त्वनुचिन्त्य राजा युधिष्ठिरो भ्रातरमुत्तमौजाः ।	SV-01-12-185-006a
कुन्तीं समाश्वास्य कुरुप्रवीरो धनञ्जयं वाक्यमिदं बभाषे ॥	SV-01-12-185-006c
युधिष्ठिरः-	SV-01-12-185-007
त्वया जिता पाण्डव याज्ञसेनी त्वयैव तोषिष्यति राजपुत्री ।	SV-01-12-185-007a
प्रज्वाल्यतां हूयतां चैव वह्निर्गृहाण पाणिं विधिवत्त्वमस्याः ॥	SV-01-12-185-007c
अर्जुनः-	SV-01-12-185-008
मा मां नरेन्द्र त्वमधर्मभाजं कृथा न धर्मो ह्ययमीप्सितोन्यैः ।	SV-01-12-185-008a
भवान्निवेश्यः प्रथमं ततोऽयं भीमो महाबाहुरचिन्त्यकर्मा ॥	SV-01-12-185-008c
अहं ततो नकुलोऽनन्तरं मे माद्रीसुतस्सहदेवो जघन्यः ।	SV-01-12-185-009a
वृकोदरोऽहं च यमौ च राजन्नियं च कन्या भवतश्च सर्वे ॥	SV-01-12-185-009c
एवं गते यत्करणीयमत्र धर्म्यं यशस्यं कुरु तद्विचिन्त्य ।	SV-01-12-185-010a
पाञ्चालराजस्य हि यत्प्रियं स्यात्तद्ब्रूहि सर्वे स्म वशे स्थितास्ते ॥	SV-01-12-185-010c
वैशम्पायनः-	SV-01-12-185-011
दृष्ट्वा ते तत्र तिष्ठन्तीं सर्वे कृष्णां यशस्विनीम् ।	SV-01-12-185-011a
सम्प्रेक्ष्यान्योन्यमासीना हृदयैस्तामधारयन् ॥	SV-01-12-185-011c
तेषां तु द्रौपदीं दृष्ट्वा सर्वेषाममितौजसाम् ।	SV-01-12-185-012a
सम्प्रमथ्येन्द्रियग्रामं प्रादुरासीन्मनोभवः ॥	SV-01-12-185-012c
काम्यं हि रूपं पाञ्चाल्या विधात्रा विहितं स्वयम् ।	SV-01-12-185-013a
बभूवाधिकमन्याभ्यस्सर्वभूतमनोहरम् ॥	SV-01-12-185-013c
ते मन्यमानाः कौन्तेयास्सर्वभूतमनोहरम् ।	SV-01-12-185-014a
चकमुस्सत्त्वसम्पन्ना विधात्रा च प्रचोदिताः ॥	SV-01-12-185-014c
तेषामाकारतत्त्वज्ञः कुन्तीपुत्रो युधिष्ठिरः ।	SV-01-12-185-015a
द्वैपायनवचः कृत्स्नं सस्मार मनुजर्षभः ॥	SV-01-12-185-015c
अब्रवीत्सहितान्भ्रातॄन्मिथो भेदभयान्नृपः ।	SV-01-12-185-016a
सर्वेषां द्रौपदी भार्या सामान्यं नो भविष्यति ॥	SV-01-12-185-016c
प्रत्यगृह्णंस्ततो वाणीं भ्रातुर्ज्येष्ठस्य पाण्डवाः 	SV-01-12-185-017a
अन्योन्यं चानुपघ्नन्तो धर्मार्थं काममीप्सितम् 	SV-01-12-185-017c
जनमेजयः-	SV-01-12-185-018
सताऽपि शक्तेन च केशवेन सज्यं धनुस्तन्न कृतं किमर्थम् ।	SV-01-12-185-018a
विद्धं च लक्ष्यं न च कस्य हेतोराचक्ष्व तन्मे द्विपदां वरिष्ठ ॥	SV-01-12-185-018c
वैशम्पायनः-	SV-01-12-185-019
शक्तेन कृष्णेन च कार्मुकं तन्नारोपितं ज्ञातुकामेन पार्थान् ।	SV-01-12-185-019a
परिश्रवादेव बभूव लोके जीवन्ति पार्था इति निश्चयोऽस्य ॥	SV-01-12-185-019c
अन्यानशक्तान्नृपतीन्समीक्ष्य स्वयंवरे कार्मुकेणोत्तमेन ।	SV-01-12-185-020a
धनञ्जयस्तु धनुरेकवीरस्सज्यं करोतीत्यभिवीक्ष्य कृष्णः ॥	SV-01-12-185-020c
इति स्वयं वासुदेवो विचिन्त्य पार्थान्विचिन्वन्विविधैरुपायैः ।	SV-01-12-185-021a
न तद्धनुस्सज्यमियेष कर्तुं कृष्णस्य वै प्राणसमो हि पार्थः ॥	SV-01-12-185-021c
भ्रातुर्वचस्तत्प्रसमीक्ष्य सर्वे ज्येष्ठस्य पाण्डोस्तनयास्तदानीम् ।	SV-01-12-185-022a
तमेवार्थं ध्यायमाना मनोभिरासाञ्चक्रुरथ तत्रामितौजसः ॥	SV-01-12-185-022c
वृष्णिप्रवीरः कुरुपुङ्गवांस्तानाशंसमानस्सहरौहिणेयः ।	SV-01-12-185-023a
जगाम तां भार्गवकर्मशालां यत्रासते ते पुरुषप्रवीराः ॥	SV-01-12-185-023c
तत्रोपविष्टं पृथुदीर्घबाहुं ददर्श कृष्णस्सहरौहिणेयः ।	SV-01-12-185-024a
अजातशत्रुं परिवार्य तांश्च उपोपविष्टाञ्ज्वलनप्रकाशान् ॥	SV-01-12-185-024c
तांश्चाऽब्रवीद्वासुदेवोऽभिगम्य कुन्तीसुतान्धर्मभृतां वरिष्ठान् ।	SV-01-12-185-025a
कृष्णोऽहमस्मीति निपीड्य पादौ युधिष्ठिरस्याजमीढस्य तस्थौ ॥	SV-01-12-185-025c
तथैव तस्याप्यनु रौहिणेयस्ते चापि हृष्टाः कुरवोऽभ्यनन्दन ।	SV-01-12-185-026a
पितृष्वसुश्चैव यदुप्रवीरावगृह्णीतां भारतमुख्य पादौ ॥	SV-01-12-185-026c
अजातशत्रुस्तु कुरुप्रवीरः पप्रच्छ कृष्णं कुशलं निवेद्य ।	SV-01-12-185-027a
कथं वयं वासुदेव त्वयेह गूढा वसन्तो विदितास्स्म सर्वे ॥	SV-01-12-185-027c
तमब्रवीद्वासुदेवः प्रहस्य गूढोऽप्यग्निर्ज्ञायत एव राजन् ।	SV-01-12-185-028a
तं विक्रमं पाण्डवेयानतीत्य कोऽन्यः कर्ता विद्यते मानुषेषु ॥	SV-01-12-185-028c
दिष्ट्या तस्मात्पावकाच्चापि मुक्ता यूयं सर्वे पाण्डवाश्शत्रुसाहाः ।	SV-01-12-185-029a
दिष्ट्या पापो धृतराष्ट्रस्य पुत्रस्सामात्यो वै न सकामोऽभविष्यत् ॥	SV-01-12-185-029c
भद्रं वोऽस्तु निहितं यद्गुहायां विवृद्धं वै ज्वलनमिवध्यमानम् ।	SV-01-12-185-030a
मा वो विदुः पार्थिवाः केचनेह यास्यावो वां शिबिरायैव तावत् ॥	SV-01-12-185-030c
सोऽनुज्ञातः पाण्डवेनाव्ययश्रीः प्रायाच्छीघ्रं बलदेवेन सार्धम् ।	SV-01-12-185-031a
तत्रैवासन्पाण्डवाश्चाजघन्या मात्रा सार्धं कृष्णया चापि वीराः ॥ ॥	SV-01-12-185-031c
	
	
	
	
अध्यायः 186	
	
	
	
वैशम्पायनः-	SV-01-12-186-001
धृष्टद्युमनस्तु पाञ्चाल्याः पृष्ठतः कुरुनन्दनौ ।	SV-01-12-186-001a
अन्वगच्छत्तदा यान्तौ भार्गवस्य निवेशनम् ॥	SV-01-12-186-001c
सोऽज्ञायमानः पुरुषानवधार्य समन्ततः ।	SV-01-12-186-002a
स्वयमारान्निविष्टोभूद्भार्गवस्य निवेशनात् ॥	SV-01-12-186-002c
जिज्ञासमानस्तु तदा सन्दिदेश नृपात्मजः ।	SV-01-12-186-003a
पुरुषान्द्रौपदीहेतोर्जानीध्वं के त्विमे द्विजाः ॥	SV-01-12-186-003c
सायं च भीमस्तु रिपुप्रमाथी जिष्णुर्यमौ चापि महानुभावौ ।	SV-01-12-186-004a
भैक्षं चरित्वा तु युधिष्ठिराय निवेदयाञ्चक्रुरदीनसत्वाः ॥	SV-01-12-186-004c
ततस्तु कुन्ती द्रुपदात्मजां तामुवाच काले वचनं वदान्या ।	SV-01-12-186-005a
भक्ताग्र्यमादाय कुरुष्व भद्रे बलिं च विप्राय च देहि भिक्षाम् ॥	SV-01-12-186-005c
ये चान्नमिच्छन्ति हि देहि तेभ्यः परिश्रिता ये परितो मनुष्याः ।	SV-01-12-186-006a
ततश्च शेषं प्रविभज्य शीघ्रमर्धं चतुर्धा मम चात्मनश्च ॥	SV-01-12-186-006c
अर्धं तु भीमाय च देहि भद्रे य एष सिंहर्षभतुल्यरूपः ।	SV-01-12-186-007a
श्यामो युवा संहननोपपन्न एषो हि वीरो बहुभुक् सदैव ॥	SV-01-12-186-007c
सा हृष्टरूपैव च राजपुत्री तस्या वचस्साध्वविशङ्कमाना ।	SV-01-12-186-008a
यथा तयोक्तं वचनं चकार ते चापि सर्वेऽभ्यवजह्रुरन्नम् ॥	SV-01-12-186-008c
कुशैस्तु भूमौ शयनं चकार माद्रीसुतस्सहदेवस्तरस्वी ।	SV-01-12-186-009a
अथात्मनीनान्यजिनानि सर्वे संस्तीर्य वीरास्सुषुपुर्धरण्याम् ॥	SV-01-12-186-009c
अगस्त्यकान्तामभितो दिशं तु शिरांसि तेषां कुरुसत्तमानाम् ।	SV-01-12-186-010a
कुन्ती पुरस्तात्तु बभूव तेषां कृष्णा तिरश्चैव बभूव पत्नी ॥	SV-01-12-186-010c
अशेत भूमौ सह पाण्डुपुत्रैः पादोपधानेव कृता कुशेषु ।	SV-01-12-186-011a
न तत्र तस्या मन आप दुःखं न चावमेने कुरुपुङ्गवांस्तान् ॥	SV-01-12-186-011c
ते तत्र शूराः कथयाम्बभूवुः कथा विचित्राः पृतनाधिकाराः ।	SV-01-12-186-012a
अस्त्राणि दिव्यानि रथांश्च नागान्तथा गदाश्चापि परश्वथांश्च ॥	SV-01-12-186-012c
तेषां कथास्ताः परिकीर्त्यमानाः पाञ्चालराजस्य सुतस्तदानीम् ।	SV-01-12-186-013a
शुश्राव कृष्णां च तथाऽभिपन्नां ते चापि सर्वे ददृशुर्मनुष्याः ॥	SV-01-12-186-013c
धृष्टद्युम्नो राजपुत्रस्तु सर्वं वृत्तं तेषां कथितं चैव रात्रौ ।	SV-01-12-186-014a
सर्वं राज्ञे द्रुपदायाखिलेन निवेदयिष्यंस्त्वरितो जगाम ॥	SV-01-12-186-014c
पाञ्चालराजस्तु विषण्णरूपस्तान्पाण्डवानप्रतिविन्दमानः ।	SV-01-12-186-015a
धृष्टद्युम्नं पर्यपृच्छन्महात्मा क्व सा गता केन हृता च कृष्णा ॥	SV-01-12-186-015c
कच्चिन्न शूद्रेण न हीनजेन वैश्येन वा करणेनोपपन्ना ।	SV-01-12-186-016a
कच्चित्पदं मूर्ध्नि न मे विषक्तं कच्चिच्च बाला पतिता न श्मशाने ॥	SV-01-12-186-016c
कच्चित्सुवर्णप्रतिमो मनुष्य उद्रिक्तवर्णोऽप्युत वेह कच्चित् ।	SV-01-12-186-017a
कच्चिन्न वामो मम मूर्ध्नि पादः कृष्णाभिमर्शेन कृतोऽद्य पुत्र ॥	SV-01-12-186-017c
कच्चिच्छयिष्ये परमप्रतीतस्तां युज्य पार्थेन नरर्षभेण ।	SV-01-12-186-018a
वदस्व तत्त्वेन महानुभाव कोऽसौ विजेता दुहितुर्ममाद्य ॥	SV-01-12-186-018c
विचित्रवीर्यस्य तु कच्चिदद्य कुरुप्रवीरस्य चरन्ति पुत्राः ।	SV-01-12-186-019a
कच्चिच्च पार्थेन यवीयसाऽद्य धनुर्गृहीतं निहतं च लक्ष्यम् ॥ ॥	SV-01-12-186-019c
	
	
	
	
	
अध्यायः 187	
	
	
	
	
	
वैशम्पायनः-	SV-01-13-187-001
ततस्तथोक्तः परिहृष्टरूपः पित्रे शशंसाथ नरेन्द्रपुत्रः ।	SV-01-13-187-001a
धृष्टद्युम्नस्सोमकानां प्रबर्हो वृत्तं यथा येन हृता च कृष्णा ॥	SV-01-13-187-001c
धृष्टद्युम्नः-	SV-01-13-187-002
योऽसौ युवा स्वायतलोहिताक्षः कृष्णाजिनी रूपमतीव बिभ्रत् ।	SV-01-13-187-002a
यः कार्मुकाग्र्यं कृतवानधिज्यं लक्षं च तत्पातितवान्पृथिव्याम् ॥	SV-01-13-187-002c
आसज्जमानश्च गतस्तरस्वी द्विजातिभिस्तैरभिपूज्यमानः ।	SV-01-13-187-003a
विक्रम्य वज्रीव दितेस्सुतेषु सर्वैश्च देवैर्ऋषिभिश्च दृष्टः ॥	SV-01-13-187-003c
श्यामो युवा वारणमन्दगामी कृत्वा महत्कर्म सुदुष्करं तत् ।	SV-01-13-187-004a
कृष्णाऽपि कृष्णाजिनिनं जगाम नागं यथा नागवधूः प्रहृष्टा ॥	SV-01-13-187-004c
यस्सूतपुत्रेण चकार युद्धं शङ्केऽर्जुनं तं त्रिदशेशवीर्यम् ।SV-01-13-187-005c	SV-01-13-187-005a
ततो वटुः पार्थिवसङ्घमध्ये प्रवृद्धमारुज्य महीप्ररोहम् ।	SV-01-13-187-006a
प्राकालयत्तत्र स पार्थिवान्रणे भीमोऽन्तकः प्राणभृतो यथैव ॥	SV-01-13-187-006c
तौ पार्थिवानां मिषतां नरेन्द्र कृष्णामुपादाय गतौ नराग्र्यौ ।	SV-01-13-187-007a
विभ्राजमानाविव चन्द्रसूर्यौ बाह्यां पुराद्भार्गवकर्मशालाम् ॥	SV-01-13-187-007c
तत्रोपविष्टाऽर्चिरिवानलस्य तेषां जनित्रीति मम प्रतर्कः ।	SV-01-13-187-008a
तथाविधैरेव नरप्रवीरैरुपोपविष्टा त्रिभिरग्निकल्पैः ॥	SV-01-13-187-008c
तस्यास्ततस्तावभिवाद्य पादावुपोपविष्टौ नरलोकवीरौ ।	SV-01-13-187-009a
स्थितौ च तत्रैव निवेद्य कृष्णां भिक्षाप्रचाराय गता नराग्र्याः ॥	SV-01-13-187-009c
तेषां तु भैक्षं प्रतिगृह्य कृष्णा कृत्वा बलिं ब्राह्मणानर्चयित्वा ।	SV-01-13-187-010a
तां चैव वृद्धां परिवेष्य तांश्च नरप्रवीरान्स्वयमप्यभुङ्क्त ॥	SV-01-13-187-010c
सुप्तास्तु ते पार्थिवास्सर्व एव कृष्णा च तेषां चरणोपधानम् ।	SV-01-13-187-011a
आसीत्पृथिव्यां शयनं च तेषां दर्भाजिनाग्र्यास्तरणोपपन्नम् ॥	SV-01-13-187-011c
ते नर्दमाना इव कालमेघाः कथा विचित्राः कथयाम्बभूवुः ।	SV-01-13-187-012a
न वैश्यशूद्रौपयिकीः कथास्ता न च द्विजार्हाः कथयन्ति वीराः ॥	SV-01-13-187-012c
निस्संशयं क्षत्रियपुङ्गवास्ते यथा हि युद्धं कथयन्ति राजन् ।	SV-01-13-187-013a
आशा हि नो व्यक्तमियं समृद्धा मुक्तान्हि पार्थाञ्शृणुमोऽग्निदाहात् ॥	SV-01-13-187-013c
यथा हि लक्ष्यं निहतं धनुश्च सज्यं कृतं तेन तथा प्रगृह्य ।	SV-01-13-187-014a
यथा हि जल्पन्ति परस्परं ते छन्नं वसन्तो विचरन्ति पार्थाः ॥ 	SV-01-13-187-014c
वैशम्पायनः-	SV-01-13-187-015
ततस्स राजा द्रुपदः प्रहृष्टः पुरोहितं प्रेषायामास तत्र ।	SV-01-13-187-015a
विद्याम युष्मानिति भाषमाणो महात्मानः पाण्डुसुतांश्च कच्चित् ॥	SV-01-13-187-015c
गृहीतवाक्यो नृपतेः पुरोधा गत्वा प्रशंसामभिधाय तेषाम् ।	SV-01-13-187-016a
वाक्यं यथावन्नृपतेस्समग्रमुवाच तेभ्यस्समनुक्रमेण ॥	SV-01-13-187-016c
पुरोधाः-	SV-01-13-187-017
विज्ञातुमिच्छत्यवनीश्वरो वः पाञ्चालराजो द्रुपदो वरार्हान् ।	SV-01-13-187-017a
लक्ष्यस्य वेद्धारमिमं हि दृष्ट्वा हर्षस्य नान्तं प्रतिपश्यते सः ॥	SV-01-13-187-017c
आचक्षध्वं जातिकुलानुपूर्वं शिरस्सु पादान्द्विषतां कुरुध्वम् ।	SV-01-13-187-018a
प्रह्लादयध्वं हृदयं ममेदं पाञ्चालराजस्य सहात्मजस्य ॥	SV-01-13-187-018c
पाण्डुर्हि राजा द्रुपदस्य राज्ञः प्रियस्सखा चात्मसमो बभूव ।	SV-01-13-187-019a
तस्यैष कामो दुहिता ममेयं स्नुषा यदि स्यादिह कौरवस्य ॥	SV-01-13-187-019c
अयं हि कामो द्रुपदस्य राज्ञो हृदि स्थितो नित्यमनिन्दिताङ्गाः ।	SV-01-13-187-020a
यदर्जुनो मे पृथुदीर्घबाहुर्धर्मेण विन्देत सुतां ममेति ॥	SV-01-13-187-020c
वैशम्पायनः-	SV-01-13-187-021
तथोक्तवाक्यं तु पुरोहितं तं स्थितं विधिज्ञं समुदीक्ष्य राजा ।	SV-01-13-187-021a
समीपस्थं भीममिदं शशास प्रदीयतां पाद्यमर्ध्यं तथाऽस्मै ।	SV-01-13-187-021c
मान्यः पुरोधा द्रुपदस्य राज्ञस्तस्मै प्रयोज्याऽभ्यधिका च पूजा ॥	SV-01-13-187-021e
भीमस्ततस्तत्कृतवान्नरेन्द्र तां चैव पूजां प्रतिगृह्य तत्र ।	SV-01-13-187-022a
सुखोपविष्टं तु पुरोहितं तं युधिष्ठिरो ब्राह्मणमित्युवाच ॥	SV-01-13-187-022c
युधिष्ठिरः-	SV-01-13-187-023
पाञ्चालराजेन सुता निसृष्टा स्वधर्मदृष्टेन यथा निकामम् ।	SV-01-13-187-023a
प्रदिष्टशुल्का द्रुपदेन राज्ञा सा तेन वीरेण तथा गृहीता ॥	SV-01-13-187-023c
न तत्र वर्णेषु कृता विवक्षा न चापि शीले न कुले न गोत्रैः ।	SV-01-13-187-024a
कृतेन सज्येन हि कार्मुकेण विद्धेन लक्ष्येण च सन्निकृष्टा ॥	SV-01-13-187-024c
सेयं तथाऽनेन महात्मनेह कृष्णा जिता पार्थिवसङ्घमध्ये ।	SV-01-13-187-025a
नैवं गते सौमकिरद्य राजा सन्तापमर्हत्यसुखाय कर्तुम् ॥	SV-01-13-187-025c
कामश्च योऽसौ द्रुपदस्य राज्ञस्स चापि सम्पत्स्यति पार्थिवस्य ।	SV-01-13-187-026a
नाप्राप्तरूपस्य नरेन्द्रकन्यामिमामहं ब्राह्मण साधु मन्ये ॥	SV-01-13-187-026c
न तद्धनुर्मन्दबलेन शक्यं मौर्व्या समायोजयितुं तथा हि ।	SV-01-13-187-027a
न चाकृतास्त्रेण न हीनजेन लक्ष्यं तथा पातयितुं च शक्यम् ॥	SV-01-13-187-027c
तस्मान्न तापं दुहितुर्निमित्तं पाञ्चालराजोऽर्हति कर्तुमद्य ।	SV-01-13-187-028a
न चापि तत्पातनमन्यथेह कर्तुं विशह्यं भुवि मानवेन ॥	SV-01-13-187-028c
वैशम्पायनः-	SV-01-13-187-029
एवं ब्रुवत्येव युधिष्ठिरे तु पाञ्चालराजस्य समीपतोऽन्यः ।	SV-01-13-187-029a
तत्राजगामाशु नरो द्वितीयो निवेदयिष्यन्निह सिद्धमन्नम् ॥	SV-01-13-187-029c
दूतः-	SV-01-13-187-030
अन्यार्थमन्नं द्रुपदेन राज्ञा विवाहहेतोरुपसंस्कृतं च ।	SV-01-13-187-030a
तदाप्नुवध्वं कृतसर्वकार्याः कृष्णा च तत्रैतु चिरं न कार्यम् ॥	SV-01-13-187-030c
इमे रथाः काञ्चनपद्मचित्रास्सदश्वयुक्ता वसुधाधिपार्हाः ।	SV-01-13-187-031a
एतान्समारुह्य समेत सर्वे पाञ्चालराजस्य निवेशनं तत् ॥	SV-01-13-187-031c
वैशम्पायनः-	SV-01-13-187-032
ततः प्रयाताः कुरुपुङ्गवास्ते पुरोहितं तं प्रथमं प्रयाप्य ।	SV-01-13-187-032a
आस्थाय यानानि महान्ति तानि कुन्ती च कृष्णा च सह प्रयाते ॥	SV-01-13-187-032c
स वै तथोक्तस्तु युधिष्ठिरेण पाञ्चालराजस्य पुरोहितोऽग्र्यः ।	SV-01-13-187-033a
सर्वं यथोक्तं कुरुनन्दनेन निवेदयामास नृपाय गत्वा ॥	SV-01-13-187-033c
श्रुत्वा तु वाक्यानि पुरोहितस्य यान्युक्तवान्भारत धर्मराजः ।	SV-01-13-187-034a
जिज्ञासयैवाथ कुरूत्तमानां द्रव्याण्यनेकान्युपसञ्जहार ॥	SV-01-13-187-034c
फलानि माल्यान्यथ संस्कृतानि चर्माणि वर्माणि तथाऽऽसनानि ।	SV-01-13-187-035a
गाश्चैव राजन्नथ चैव रज्जूरत्नानि धान्यानि कृषेर्निमित्तम् ॥	SV-01-13-187-035c
अन्येषु शिल्पेष्वपि यान्यपि स्युस्सर्वाणि कृत्यान्यखिलेन तत्र ।	SV-01-13-187-036a
क्रीडानिमित्तान्यपि यानि तानि सर्वाणि तत्रोपजहार राजा ॥	SV-01-13-187-036c
अस्त्राणि शस्त्राणि च भानुमन्ति खड्गा महान्तोऽथ रथाश्च चित्राः ।	SV-01-13-187-037a
धनूंषि चोग्राणि शराश्च मुख्याश्शक्त्यृष्टयः काञ्चनभूषिताश्च ॥	SV-01-13-187-037c
प्रासान्मुसुण्ड्यश्च परश्वथांश्च साङ्ग्रामिकांश्चैव तथाऽपि चान्यान् ।	SV-01-13-187-038a
शय्यासनान्युत्तमसंस्कृतानि तथैव राजन्विविधानि तत्र ॥	SV-01-13-187-038c
कुन्ती तु कृष्णां परिगृह्य साध्वीमन्तःपुरं द्रुपदस्याविवेश ।	SV-01-13-187-039a
राजस्त्रियः कौरवराजपत्रीं प्रत्यर्चयाञ्चक्रुरदीनसत्वाम् ॥	SV-01-13-187-039c
तान्सिंहविक्रान्तगतीन्नुदीक्ष्य महर्षभाक्षानजिनोत्तरीयान् ।	SV-01-13-187-040a
व्यूढान्तरांसान्भुजगेन्द्रभोगप्रलम्बबाहून्पुरुषप्रवीरान् ॥	SV-01-13-187-040c
राजा च राज्ञस्सचिवाश्च सर्वे पुत्राश्च राज्ञस्सुहृदस्तथैव ।	SV-01-13-187-041a
प्रेष्याश्च सर्वे निखिलेन राजन्हर्षं समापेतुरतीव तत्र ॥	SV-01-13-187-041c
ते तत्र वीराः परमासनेषु सपादपीठेष्वविशङ्कमानाः ।	SV-01-13-187-042a
यथानुपूर्व्याद्विविशुर्नराग्र्यास्तथा महार्हेषु न विस्मयन्तः ॥	SV-01-13-187-042c
उच्चावचं पार्थिवभोजनीयं पात्रेषु जाम्बूनदराजतेषु ।	SV-01-13-187-043a
दासाश्च दास्यश्च सुमृष्टवेषाः भोज्यं परं चाभ्युपजह्रुरन्नम् ॥	SV-01-13-187-043c
ते तत्र भुक्त्वा पुरुषप्रवीरा यथा सुकामं सुभृशं प्रतीताः ।	SV-01-13-187-044a
उत्क्रम्य सर्वाणि वसूनि तत्र साङ्ग्रामिकाण्याविविशुर्नृवीराः ॥	SV-01-13-187-044c
तल्लक्षयित्वा द्रुपदस्य पुत्रा राजा च सर्वे सह मन्त्रिमुख्याः ।	SV-01-13-187-045a
सम्मन्त्रयामासुरतीव हृष्टाः कुन्तीसुतान्पार्थिवपुत्रपौत्रान् ॥ ॥	SV-01-13-187-045c
	
	
	
	
	
अध्यायः 188	
	
	
	
वैशम्पायनः-	SV-01-13-188-001
तत आहूय पाञ्चाल्यो राजपुत्रं युधिष्ठिरम् ।	SV-01-13-188-001a
परिग्रहेण ब्राह्मेण परिगृह्य महाद्युतिः ।	SV-01-13-188-001c
पर्यपृच्छददीनात्मा कुन्तीपुत्रं युधिष्ठिरम् ॥	SV-01-13-188-001e
द्रुपदः-	SV-01-13-188-002
कथं जानीम भवतः क्षत्रियान्ब्राह्मणानुत ।	SV-01-13-188-002a
वैश्यान्वा गुणसम्पन्नानुत वा शूद्रयोनिजान् ॥	SV-01-13-188-002c
मायामास्थाय वा सिद्धांश्चरतस्सर्वतोदिशम् ।	SV-01-13-188-003a
कृष्णाहेतोरनुप्राप्तान्दिवस्सन्दर्शनार्थिनः ॥	SV-01-13-188-003c
ब्रवीतु नो भवान्सत्यं सन्देहो ह्यत्र नो महान् ॥	SV-01-13-188-004ac
अपि नस्संशयस्यान्ते मनस्स्तुष्टिरिहाविशेत् ।	SV-01-13-188-005a
अपि नो भागधेयानि शुभानि स्युः परन्तप ॥	SV-01-13-188-005c
कामयेयं ब्रूहि सत्यं सत्यं राजसु शोभते ।	SV-01-13-188-006a
इष्टापूर्तेन च तथा वक्तव्यं नानृतं भवेत् ॥	SV-01-13-188-006c
श्रुत्वा ह्यमरसङ्काश तव वाक्यमरिन्दम ।	SV-01-13-188-007a
ध्रुवं विवाहकरणमास्थास्यामि विधानतः ॥	SV-01-13-188-007c
युधिष्ठिरः-	SV-01-13-188-008
मा राजन्विमना भूस्त्वं पाञ्चाल प्रीतिरस्तु ते ।	SV-01-13-188-008a
ईप्सितस्ते ध्रुवः कामस्संवृत्तोऽयमसंशयम् ॥	SV-01-13-188-008c
वयं हि क्षत्रिया राजन्पाण्डोः पुत्रा महात्मनः ।	SV-01-13-188-009a
ज्येष्ठं मां विद्धि कौन्तेयं भीमसेनार्जुनाविमौ ।	SV-01-13-188-009c
याभ्यां तव सुता राजन्निर्जिता राजसंसदि ॥	SV-01-13-188-009e
यमौ तौ तत्र राजेन्द्र यत्र कृष्णा प्रतिष्ठिता ।	SV-01-13-188-010a
व्येतु ते मानसं दुःखं क्षत्रियास्स्मो नराधिप ॥	SV-01-13-188-010c
पद्मिनीव सुतेयं ते ह्रदादन्यह्रदं गता ॥	SV-01-13-188-011ac
इति तथ्यं महाराज सर्वमेतद्ब्रवीमि ते ।	SV-01-13-188-012a
भवान्हि गुरुरस्माकं परमं च परायणम् ॥	SV-01-13-188-012c
वैशम्पायनः-	SV-01-13-188-013
ततस्स द्रुपदो राजा हर्षव्याकुललोचनः ।	SV-01-13-188-013a
प्रतिवक्तुं न शक्तोऽभूद्धर्मसूनुं तदाऽनघम् ॥	SV-01-13-188-013c
यत्नेन तु स तं हर्षं सन्निगृह्य परन्तपः ।	SV-01-13-188-014a
अनुरूपं ततो राजा प्रत्युवाच युधिष्ठिरम् ॥	SV-01-13-188-014c
पर्यपृच्छददीनात्मा यथा ते प्रद्रुताः पुरा ।	SV-01-13-188-015a
तथाऽस्मै सर्वमाचष्ट आनुपूर्व्येण पाण्डवः ॥	SV-01-13-188-015c
तच्छ्रुत्वा द्रुपदो राजा कुन्तीपुत्रस्य भाषितम् ।	SV-01-13-188-016a
विगर्हयामास तदा धृतराष्ट्रं नरेश्वरम् ॥	SV-01-13-188-016c
आश्वासयामास तदा कुन्तीपुत्रं युधिष्ठिरम् ।	SV-01-13-188-017a
प्रतिजज्ञे स राज्याय द्रुपदो वदतां वरः ॥	SV-01-13-188-017c
ततः कुन्ती च कृष्णा च भीमसेनार्जुनावपि ।	SV-01-13-188-018a
यमौ च राज्ञा सन्दिष्टा विविशुर्भवनं महत् ॥	SV-01-13-188-018c
तत्र ते न्यवसन्राजन्यज्ञसेनेन पूजिताः ।	SV-01-13-188-019a
पर्याश्वस्तांस्तदा राजा सह पुत्रैरुवाच तान् ॥	SV-01-13-188-019c
द्रुपदः-	SV-01-13-188-020
गृह्णातु विधिवत्पाणिमद्यैव कुरुनन्दनः ।	SV-01-13-188-020a
पुण्येऽहनि महाबाहुरर्जुनः कुरुतां क्षणम् ।	SV-01-13-188-020c
वैशम्पायनः-	SV-01-13-188-020
ततस्तमब्रवीद्राजा धर्मपुत्रो युधिष्ठिरः ॥	SV-01-13-188-020e
ममापि दारसम्बन्धः कार्यस्तावद्विशाम्पते ।	SV-01-13-188-021a
तस्मात्पूर्वं मया कार्यं तद्भवाननुमन्यताम् ॥	SV-01-13-188-021c
द्रुपदः-	SV-01-13-188-022
भवान्वा विधिवत्पाणिं गृह्णातु दुहितुर्मम ।	SV-01-13-188-022a
यस्य वा मन्यसे वीर तस्य कृष्णामुपादिश ॥	SV-01-13-188-022c
युधिष्ठिरः-	SV-01-13-188-023
सर्वेषां द्रौपदी राजन्महिषी नो भविष्यति ।	SV-01-13-188-023a
एवं हि व्याहृतं पूर्वं मम मात्रा विशाम्पते ॥	SV-01-13-188-023c
अहं चाप्यनिविष्टो वै भीमसेनश्च पाण्डवः ।	SV-01-13-188-024a
पार्थेन विजिता चैषा रत्नभूता च ते सुता ॥	SV-01-13-188-024c
एष नस्समयो राजन्रत्नस्य सह भोजनम् ।	SV-01-13-188-025a
न चैनं हातुमिच्छामस्समयं राजसत्तम ॥	SV-01-13-188-025c
अक्रमेण निवेशे च धर्मलोपो महान्भवेत् ॥	SV-01-13-188-026ac
सर्वेषां धर्मतः कृष्णा महिषी नो भविष्यति ।	SV-01-13-188-027a
आनुपूर्व्येण गृह्णन्तु सर्वेऽग्नौ ज्वलिते करम् ॥	SV-01-13-188-027c
द्रुपदः-	SV-01-13-188-028
एकस्य बह्व्यो विहिता महिष्यः कुरुनन्दन ।	SV-01-13-188-028a
नैकस्या बहवः पुंसो विधीयन्ते कदाचन ।	SV-01-13-188-028c
सोऽयं न लोके वेदे वा जातु धर्मः प्रशस्ते ॥	SV-01-13-188-028e
लोकवेदविरुद्धं च नाधर्मं धार्मिकश्शुचिः ।	SV-01-13-188-029a
कर्तुमर्हसि कौन्तेय कस्मात्ते बुद्धिरीदृशी ॥	SV-01-13-188-029c
युधिष्ठिरः-	SV-01-13-188-030
सूक्ष्मो धर्मो महाराज नास्य विद्मो गतिं वयम् ।	SV-01-13-188-030a
पूर्वेषामानुपूर्व्येण यातं वर्त्माऽनुयामहे ॥	SV-01-13-188-030c
न मे वागनृतं प्राह नाधर्मे धीयते मतिः ।	SV-01-13-188-031a
एवं चैव वदत्यम्बा ममापि च मनोगतम् ॥	SV-01-13-188-031c
आश्रमेषु विनिर्दिष्टाद्व्यासादेतन्मया श्रुतम् ।	SV-01-13-188-032a
धर्म एष ध्रुवो राजंश्चरैनमविचारयन् ॥	SV-01-13-188-032c
अत्र ते संशयो मा भूत्कथमित्यवनीश्वर ॥	SV-01-13-188-033ac
द्रुपदः-	SV-01-13-188-034
त्वं च कुन्ती च कौन्तय धृष्टद्युम्नश्च मे सुतः ।	SV-01-13-188-034a
कथयन्त्विह कर्तव्यं श्वः काल्ये करवामहे ॥	SV-01-13-188-034c
वैशम्पायनः-	SV-01-13-188-035
ते समेत्य ततस्सर्वे कथयन्ति स्म भारत ।	SV-01-13-188-035a
अथ द्वैपायनो राजन्नाजगाम विचिन्तितः ॥	SV-01-13-188-035c
वैशम्पायनः-	SV-01-13-188-036
ततस्ते पाण्डवास्सर्वे पाञ्चाल्यश्च महारथः ।	SV-01-13-188-036a
प्रत्युथाय महात्मानं कृष्णं दृष्ट्वाऽभ्यपूजयन् ॥	SV-01-13-188-036c
प्रतिनन्द्य स तान्सर्वान्पृष्ट्वा च कुशलं ततः ।	SV-01-13-188-037a
आसने काञ्चने शुभ्रे निषसाद महामुनिः ॥	SV-01-13-188-037c
अनुज्ञातास्तु ते सर्वे कृष्णेनामिततेजसा ।	SV-01-13-188-038a
आसनेषु महार्हेषु निषेदुर्द्विपदां वराः ॥	SV-01-13-188-038c
ततो मुहूर्तं मधुरां वाचमुच्चार्य पार्षतः ।	SV-01-13-188-039a
पप्रच्छ तं महात्मानं द्रौपद्यर्थं महामुनिम् ॥	SV-01-13-188-039c
द्रुपदः-	SV-01-13-188-040
कथमेका बहूनां स्यान्न च स्याद्धर्मसङ्करः ।	SV-01-13-188-040a
एतन्नो भगवान्सर्वं प्रब्रवीतु यथातथम् ॥	SV-01-13-188-040c
व्यासः-	SV-01-13-188-041
अस्मिन्धर्मे विप्रलब्धे लोकवेदविरोधिते ।	SV-01-13-188-041a
यस्य यस्य मतं यद्यच्छ्रोतुमिच्छामि तस्य तत् ॥	SV-01-13-188-041c
द्रुपदः-	SV-01-13-188-042
अधर्मोऽयं मम मतो विरुद्धो लोकवेदयोः ।	SV-01-13-188-042a
न ह्येका विद्यते पत्नी बहूनां द्विजसत्तम ॥	SV-01-13-188-042c
न चाप्याचरितः पूर्वैरयं धर्मो महात्मभिः ।	SV-01-13-188-043a
न चाधर्मोऽप्यनेकस्थश्चरितव्यस्सनातनः ॥	SV-01-13-188-043c
अतो नाहं करोम्येनं व्यवसायं सुतां प्रति ।	SV-01-13-188-044a
धर्मसन्देहसन्दिग्धं प्रतिभातीह मामिदम् ॥	SV-01-13-188-044c
धृष्टद्युम्नः-	SV-01-13-188-045
यवीयसः कथं भार्यां ज्येष्ठो भ्राता द्विजर्षभ ।	SV-01-13-188-045a
ब्रह्मन्समभिवर्तेत सद्वृत्तस्संस्तपोधन ॥	SV-01-13-188-045c
न तु धर्मस्य सूक्ष्मत्वाद्गतिं विद्मि कथञ्चन ।	SV-01-13-188-046a
अधर्मो धर्म इति वा व्यवसायो न शक्यते ॥	SV-01-13-188-046c
कर्तुमस्मद्विधैर्ब्रह्मन्नतो न व्यवसाम्यहम् ।	SV-01-13-188-047a
पञ्चानां महिषी कृष्णा भवत्विति कथञ्चन ॥	SV-01-13-188-047c
युधिष्ठिरः-	SV-01-13-188-048
न मे वागनृतं प्राह नाधर्मे धीयते मतिः ।	SV-01-13-188-048a
वर्तते हि मनो मेऽत्र नैषोऽधर्मः कथञ्चन ॥	SV-01-13-188-048c
श्रूयते हि पुराणेषु जटिलो नाम गौतमः ।	SV-01-13-188-049a
तस्य पुत्री महाप्राज्ञा गौतमस्य यशस्विनी ।	SV-01-13-188-049c
ऋषीनध्यासितवती सप्त धर्मभृतां वरान् ॥	SV-01-13-188-049e
तथा वै मृगशाबाक्षी तपोभिर्भावितान्मुनीन् ।	SV-01-13-188-050a
दशाभजदृषीन्भ्रातॄनेकनाम्नः प्रचेतसः ॥	SV-01-13-188-050c
गुरोश्च वचनं प्राहुर्धर्म्यं धर्मभृतां वरम् ।	SV-01-13-188-051a
गुरूणां चैव सर्वेषां जनित्री परमो गुरुः ॥	SV-01-13-188-051c
सा चाप्युक्तवती वाचं भैक्षवद्भुज्यतामिति ।	SV-01-13-188-052a
तस्मादेतदहं मन्ये परं धर्मं द्विजोत्तम ॥	SV-01-13-188-052c
कुन्ती-	SV-01-13-188-053
एवमेतद्यथाऽऽहायं धर्मचारी युधिष्ठिरः ।	SV-01-13-188-053a
भुज्यतां भ्रातृभिस्सार्धमित्यर्जुनमचोदयम् ॥	SV-01-13-188-053c
अनृतान्मे भयं तीव्रं मुच्येऽहमनृतात्कथम् ॥	SV-01-13-188-054ac
व्यासः-	SV-01-13-188-055
अनृतान्मोक्ष्यसे भद्रे धर्मश्चैष सनातनः ।	SV-01-13-188-055a
ननु वक्ष्यामि सर्वेषां पाञ्चाल शृमु मे वचः ॥	SV-01-13-188-055c
यथाऽयं विहितो धर्मो यतश्चायं सनातनः ।	SV-01-13-188-056a
यथा चाप्याह कौन्तेयस्तथा धर्मो न संशयः ॥	SV-01-13-188-056c
वैशम्पायनः-	SV-01-13-188-057
तत उत्थाय भगवान्व्यासो द्वैपायनः प्रभुः ।	SV-01-13-188-057a
करे गृहीत्वा राजानं राजवेश्म समाविशत् ॥	SV-01-13-188-057c
पाण्डवास्त्वथ कुन्ती च धृष्टद्युम्नश्च पार्षतः ।	SV-01-13-188-058a
मिथः कथाभिस्ते सर्वे प्रतीक्षन्ते स्म तावुभौ ॥	SV-01-13-188-058c
ततो द्वैपायनस्तस्मै नरेन्द्राय विशाम्पते ।	SV-01-13-188-059a
आचख्यौ तद्यथा धर्मो बहूनामेकपत्निता ॥	SV-01-13-188-059c
यथा देवा ददुश्चैव राजपुत्र्याः पुरा वरम् ।	SV-01-13-188-060a
धर्माद्यास्तपसा तुष्टाः पञ्चपत्नीत्वमीश्वराः ॥ ॥	SV-01-13-188-060c
	
	
	
	
	
अध्यायः 189	
	
	
	
व्यासः-	SV-01-13-189-001
मा भूद्राजंस्तव तापो मनस्थः पञ्चानां भार्या दुहिता ममेति ।	SV-01-13-189-001a
मातुरेषा पार्थिव प्रार्थिता स्यात्पञ्चानां भार्या दुहिता ममेति ॥	SV-01-13-189-001c
याजोपयाजौ धर्मघृणी तपोभ्यां तौ चक्रतुः पञ्चपतित्वमस्याः ।	SV-01-13-189-002a
सा धर्मतः पाण्डुसुतैरवाप्ता भार्या कृष्णा मोदतां वै कुलं ते ॥	SV-01-13-189-002c
लोके नान्यो नाथवाणस्त्वद्विशिष्टस्सर्वारीणामप्रधृष्योऽसि राजन् ।	SV-01-13-189-003a
भूयस्त्विदं शृणु मे त्वं विशोको यथागतं पञ्चपतित्वमस्याः ॥	SV-01-13-189-003c
एषा नालायनी पूर्वं मौद्गल्यं स्थविरं पतिम् ।	SV-01-13-189-004a
आराधयामास तदा कुष्ठिनं तमनिन्दिता ॥	SV-01-13-189-004c
त्वगस्थिभूतं कटुकं लोलमीर्ष्युं सुकोपनम् ।	SV-01-13-189-005a
सुगन्धेतरगन्धाढ्यं वलीपलितधारिणम् ॥	SV-01-13-189-005c
स्थविरं विकृताकारं शीर्यमाणनखत्वचम् ।	SV-01-13-189-006a
उच्छिष्टमुपभुञ्जाना पर्युपास्ते महाव्रता ॥	SV-01-13-189-006c
ततः कदाचिदङ्गुष्ठो भुञ्जानस्य व्यशीर्यत ।	SV-01-13-189-007a
अन्नादुद्धृत्य तच्चान्नमुपभुङ्क्तेऽविशङ्किता ॥	SV-01-13-189-007c
तेन तस्याः प्रसन्नेन कामव्याहारिणा तदा ।	SV-01-13-189-008a
वरं वृणीष्वेत्यसकृदुक्तो वव्रे वरं तदा ॥	SV-01-13-189-008c
मौद्गल्यः-	SV-01-13-189-009
नास्मि वृद्धो न कटुको नेष्युर्नैवातिकोपनः ।	SV-01-13-189-009a
न च दुर्गन्धवदनो न कृशो न च लोलुपः ॥	SV-01-13-189-009c
कथं त्वां रमयामीह कथं त्वां वासयाम्यहम् ।	SV-01-13-189-010a
वद कल्याणि भद्रं ते यथा त्वं मनसेच्छसि ॥	SV-01-13-189-010c
व्यासः-	SV-01-13-189-011
सा तमक्लिष्टकर्माणं वरदं सर्वकामदम् ।	SV-01-13-189-011a
भर्तारमनवद्याङ्गी प्रसन्नं प्रत्युवाच ह ॥	SV-01-13-189-011c
नालायनी-	SV-01-13-189-012
पञ्चधा मा विभक्तात्मा भगवँल्लोकविश्रुतः ।	SV-01-13-189-012a
रमय त्वमचिन्त्यात्मन्पुनश्चैकत्वमास्थितः ॥	SV-01-13-189-012c
व्यासः-	SV-01-13-189-013
तां तथेत्यब्रवीद्धीमान्ब्रह्मर्षिर्वै महातपाः ।	SV-01-13-189-013a
स पञ्चधावपुर्भूत्वा रमयामास सर्वशः ।	SV-01-13-189-013c
नालायनीं सुकेशान्तां मौद्गल्यश्चारुहासिनीम् ॥	SV-01-13-189-013e
आश्रमेष्वधिकं चापि पूज्यमानो महर्षिभिः ।	SV-01-13-189-014a
विचचार यथाकामं कामरूपवपुः पुनः ॥	SV-01-13-189-014c
यदा ययौ दिवं चापि तत्र देवर्षिभिस्सह ।	SV-01-13-189-015a
स्वधामृतरसाहारस्सुरलोके चचार ह ॥	SV-01-13-189-015c
पूज्यमानस्तथा शच्या शक्रस्य भवनेष्वपि ।	SV-01-13-189-016a
महेन्द्रसेनया सार्धं पर्यटन्दिवि रंहसः ॥	SV-01-13-189-016c
सूर्यस्य च रथं दिव्यमारुह्य भगवान्प्रभुः ।	SV-01-13-189-017a
पर्युपेत्य पुनर्मेरुं मेरौ वासमरोचयत् ॥	SV-01-13-189-017c
आकाशगङ्गामाप्लुत्य तया सह तपोननिधिः ।	SV-01-13-189-018a
अंशुजालेषु चन्द्रस्य उवास च यथाऽनिलः ॥	SV-01-13-189-018c
गिरिरूपं यथा दध्रे स महर्षिस्तदा पुनः ।	SV-01-13-189-019a
तत्प्रभावेन सा तस्य मध्ये जज्ञे महानदी ॥	SV-01-13-189-019c
यदा पुष्पाकुलस्सालस्सञ्जज्ञे भगवानृषिः ।	SV-01-13-189-020a
लतात्वमथ सम्पेदे तमेवाभ्यनुवेष्टती ॥	SV-01-13-189-020c
पुपोष च वपुर्यत्तद्रूपं तस्यानुगं पुनः ।	SV-01-13-189-021a
सा पुपोष समं भर्तुस्स्कन्धेनापि चचार ह ।	SV-01-13-189-021c
ततस्तस्य च तस्याश्च तुल्या प्रीतिरवर्धत ॥	SV-01-13-189-022ac
तथा सा भगवांस्तस्याः प्रसादादृषिसत्तमः ।	SV-01-13-189-023a
विजज्ञुषी च सा तत्र तपोयोगेन भामिनी ।	SV-01-13-189-023c
स च तां तपसा देवीं रमयामास योगतः ॥	SV-01-13-189-023e
एकपत्नी पुनर्भूत्वा सदैवाग्रे यशस्विनी ।	SV-01-13-189-024a
अरुन्धतीव सीतेव बभूवातिपतिव्रता ॥	SV-01-13-189-024c
दमयन्त्याश्च मातुस्सा विशेषमधिकं ययौ ।	SV-01-13-189-025a
एतत्तथ्यं महाराज मा ते भूद्बुद्धिरन्यथा ॥	SV-01-13-189-025c
एषा नालायनी जज्ञे दैवयोगेन केनचित् ।	SV-01-13-189-026a
राजंस्तवात्मजा कृष्णा वेद्यां तेजस्विनी शुभा ॥	SV-01-13-189-026c
तस्मिंस्तस्या मनस्सक्तं न चचाल कदाचन ।	SV-01-13-189-027a
तथा प्रणिहितो ह्यात्मा तस्यास्तस्मिन्द्विजोत्तमे ॥	SV-01-13-189-027c
द्रुपदः-	SV-01-13-189-028
ब्रूहि तत्कारणं येन ब्रह्मञ्जाता तपस्विनी ।	SV-01-13-189-028a
सूता ममाध्वरे कृष्णा सर्ववेदविदां वर ॥	SV-01-13-189-028c
व्यासः-	SV-01-13-189-029
शृणु राजन्यथा ह्यस्या दत्तो रुद्रेण वै पुरा ।	SV-01-13-189-029a
यदर्थं चैव सम्भूता तव गेहे यशस्विनी ॥	SV-01-13-189-029c
अहं ते कथयिष्यामि कृष्मायाः पौर्वदेहिकम् ॥	SV-01-13-189-030ac
इन्द्रसेनेति विख्याता पुरा नालायनी शुभा ।	SV-01-13-189-031a
मौद्गल्यं पतिमासाद्य चचार विगतज्वरा ॥	SV-01-13-189-031c
मौद्गल्यस्य महर्षेश्च रममाणस्य वै तया ।	SV-01-13-189-032a
संवत्सरगणा राजन्व्यतीयुः क्षणवत्तदा ॥	SV-01-13-189-032c
ततः कदाचिद्धर्मात्मा तृप्तकामो व्यरज्यत ।	SV-01-13-189-033a
अन्विच्छन्परमं ब्रह्म त्यागधर्मपरोऽभवत् ॥	SV-01-13-189-033c
उत्ससर्ज स तां विप्रस्सा तदा चापतद्भुवि ।	SV-01-13-189-034a
मौद्गल्यो राजशार्दूल तपोभिर्भावितस्सदा ॥	SV-01-13-189-034c
नालायनी-	SV-01-13-189-035
प्रसीद भगवन्मह्यं न मामुत्स्रष्टुमर्हसि ।	SV-01-13-189-035a
अवितृप्ताऽस्मि ब्रह्मर्षे कामानां मम कामद ॥	SV-01-13-189-035c
ऋषिः-	SV-01-13-189-036
यस्मात्त्वं मयि निश्शङ्का ह्यवक्तव्यं प्रभाषसे ।	SV-01-13-189-036a
आचरन्ती तपोविघ्नं तस्माच्छृणु वचो मम ॥	SV-01-13-189-036c
भविष्यसि नृलोकेऽस्मिन्राजपुत्री यशस्विनी ।	SV-01-13-189-037a
पाञ्चालराजस्य सुता द्रुपदस्य महात्मनः ॥	SV-01-13-189-037c
भवितारस्ततस्तत्र पतयः पञ्च विश्रुताः ।	SV-01-13-189-038a
तैस्सार्धं मधुराकारैश्चिरं रतिमवाप्स्यसि ॥	SV-01-13-189-038c
वैशम्पायनः-	SV-01-13-189-039
सैवं शप्ता तु विमना वनं प्रायाद्यशस्विनी ।	SV-01-13-189-039a
भोगैरतृप्ता देवेशं तपसाऽऽराधयत्तदा ॥	SV-01-13-189-039c
निराशीर्मारुताहारा निराहारा तथैव च ।	SV-01-13-189-040a
अनुवर्तमाना त्वादित्यं तथा पञ्चतपाभवत् ॥	SV-01-13-189-040c
तीव्रेण तपसा तस्यास्तुष्टः पशुपतिस्स्वयम् ।	SV-01-13-189-041a
वरं प्रादात्तदा रुद्रस्सर्वलोकेश्वरः प्रभुः ॥	SV-01-13-189-041c
महेश्वरः-	SV-01-13-189-042
भविष्यति परं जन्म मनुष्येषु वराङ्गने ।	SV-01-13-189-042a
भविष्यन्ति च ते भद्रे पतयः पञ्च सुव्रताः ॥	SV-01-13-189-042c
महेन्द्रवपुषस्सर्वे महेन्द्रसमविक्रमाः ।	SV-01-13-189-043a
तत्रस्था च महत्कर्म सुराणां त्वं करिष्यसि ॥	SV-01-13-189-043c
नालायनी-	SV-01-13-189-044
एकः खलु मया भर्ता वृतः पञ्च त्विमे कथम् ।	SV-01-13-189-044a
भविष्यन्ति ममैकस्याः पतयस्तद्ब्रवीहि मे ॥	SV-01-13-189-044c
महेश्वरः-	SV-01-13-189-045
पञ्चकृत्वस्त्वया ह्युक्तः पतिं देहीत्यहं पुनः ।	SV-01-13-189-045a
पञ्च ते पतयो भद्रे भविष्यन्ति सुखावहाः ॥	SV-01-13-189-045c
नालायिनी-	SV-01-13-189-046
धर्म एकः पतिस्स्त्रीणां पूर्वमे प्रकल्पितः ।	SV-01-13-189-046a
बहुपत्नीकता पुंसां धर्मश्च पितृभिः कृतः ॥	SV-01-13-189-046c
स्त्रीधर्मः पूर्वमेवायं निर्मितो मुनिभिः पुरा ।	SV-01-13-189-047a
सहधर्मचरी भर्तुरेका एकस्य चोच्यते ॥	SV-01-13-189-047c
एको हि भर्ता नारीणां कौमार इति लौकिकः ।	SV-01-13-189-048a
आपत्सु च नियोगेन सन्तानार्थे परस्स्मृतः ।	SV-01-13-189-048c
गच्छेत या तृतीयं तु तस्या निष्कृतिरुच्यते ॥	SV-01-13-189-048e
चतुर्थे पतिता धर्मात्पञ्चमे वर्धकी भवेत् ।	SV-01-13-189-049a
एवं गते धर्मपथे न वृणे बहुपुंस्कताम् ॥	SV-01-13-189-049c
अलोकाचरितात्त्समात्कथं मुच्येय सङ्करात् ॥	SV-01-13-189-050ac
महेश्वरः-	SV-01-13-189-051
अनावृताः पुरा नार्यो ह्यासञ्शुध्यन्ति चार्तवे ।	SV-01-13-189-051a
सकृदुक्तं त्वया नैतन्नाधर्मस्ते भविष्यति ॥	SV-01-13-189-051c
नालायनी-	SV-01-13-189-052
यदि मे पतयः पञ्च रतिमिच्छामि तैर्मिथः ।	SV-01-13-189-052a
कौमारं च भवेत्सर्वैस्सङ्गमे सङ्गमे च मे ॥	SV-01-13-189-052c
पतिशुश्रूषया चैव सिद्धिः प्राप्ता मया पुरा ।	SV-01-13-189-053a
भोगेच्छा च मया प्राप्ता स च भोगश्च मे भवेत् ।	SV-01-13-189-053c
महेश्वरः-	SV-01-13-189-053
रतिश्च भद्रे सिद्धिश्च न भजेते परस्परम् ॥	SV-01-13-189-053e
अभोगा लप्स्यसे सिद्धिं योगेन च महत्त्वताम् ॥	SV-01-13-189-054ac
अन्यदेहान्तरे च त्वं रूपभाग्यगुणान्विता ।	SV-01-13-189-055a
पञ्चभिः प्राप्य कौमारं महाभागा भविष्यसि ॥	SV-01-13-189-055c
गच्छ गङ्गाजलद्वारं नरं पश्यसि यं शुभे ।	SV-01-13-189-056a
तमानय ममाभ्याशं सुरराजं शुचिस्मिते ॥	SV-01-13-189-056c
व्यासः-	SV-01-13-189-057
इत्युक्ता विश्वरूपेण रुद्रं कृत्वा प्रदक्षिणम् ।	SV-01-13-189-057a
जगाम गङ्गामुद्दिश्य पुण्यां त्रिपथगां नदीम् ॥ ॥	SV-01-13-189-057c
	
	
	
	
	
अध्यायः 190	
	
	
	
व्यासः-	SV-01-13-190-001
पुरा वै नैमिशारण्ये देवास्सत्रमुपासते ।	SV-01-13-190-001a
तत्र वैवस्वतो राजञ्शामित्रमकरोत्तदा ॥	SV-01-13-190-001c
ततो यमो दीक्षितस्तत्र राजन्नामारयत्कञ्चिदपि प्रजाभ्यः ।	SV-01-13-190-002a
ततः प्रजास्ता बहुला बभूवुः कालातिपातान्मरणात्प्रहीणाः ॥	SV-01-13-190-002c
ततश्च शक्रो वरुणः कुबेरस्साध्याश्च रुद्रा वसवश्चाश्विनौ च ।	SV-01-13-190-003a
प्रणेतारं भुवनस्य प्रजापतिं समाजग्मुस्तत्र देवास्तथाऽन्ये ॥	SV-01-13-190-003c
ततोऽब्रुवँल्लोकगुरुं समेता भयं नस्तीव्रं मानुषाणां प्रवृद्ध्या ।	SV-01-13-190-004a
तस्माद्भयादुद्विजन्तस्सुखेप्सवः प्रयाम सर्वे शरणं भवन्तम् ॥	SV-01-13-190-004c
ब्रह्मा-	SV-01-13-190-005
किं वो भयं मानुषेभ्यो यूयं सर्वे यदाऽमराः ।	SV-01-13-190-005a
न वो मर्त्यसकाशाद्वै भयं भविति कर्हिचित् ॥	SV-01-13-190-005c
देवाः-	SV-01-13-190-006
मर्त्या ह्यमर्त्यास्संवृत्ता न विशेषोऽस्ति कश्चन ।	SV-01-13-190-006a
अविशेषादुद्विजन्तो विशेषार्थमिहागताः ॥	SV-01-13-190-006c
ब्रह्मा-	SV-01-13-190-007
वैवस्वतो व्यापृतस्सत्रहेतोस्तेन त्विमे न म्रियन्ते मनुष्याः ।	SV-01-13-190-007a
तस्मिन्नेकाग्रे कृतसर्वकार्ये तत एषां भवितैवान्तकालः ॥	SV-01-13-190-007c
वैवस्वतस्येह तनुर्हि भूत्वा वीर्येण युष्माकमुत प्रवृद्धा ।	SV-01-13-190-008a
सैषामन्तो भविता ह्यन्तकाले नियच्छध्वं मोहममित्रसाहाः ॥	SV-01-13-190-008c
व्यासः-	SV-01-13-190-009
ततस्तु ते पूर्वजदेववाक्यं श्रुत्वा जग्मुर्यत्र देवा यजन्ते ।	SV-01-13-190-009a
समासीनास्ते समेता महाबला भागीरथ्यां ददृशुः पुण्डरीकम् ॥	SV-01-13-190-009c
दृष्ट्वा च तद्विस्मितास्ते बभूवुस्तेषामिन्द्रस्तत्र शूरो जगाम ।	SV-01-13-190-010a
सोऽपश्यद्योषामथ पावकप्रभां यत्र देवी गङ्गा सततं प्रभूता ॥	SV-01-13-190-010c
सा तत्र योषा रुदती जलार्थिनी गङ्गां देवीं व्यवगाह्य व्यतिष्ठत् ।	SV-01-13-190-011a
तस्याश्रुबिन्दुः पतितो जले वै तत्पद्ममासीदथ तत्र काञ्चनम् ॥	SV-01-13-190-011c
तदद्भुतं प्रेक्ष्य वज्री तदानीमपृच्छत्तां योषितमन्तिकाद्वै ।	SV-01-13-190-012a
का त्वं भद्रे रोदिषि कस्य हेतोर्वाक्यं तथ्यं कामयेऽहं ब्रवीहि ॥	SV-01-13-190-012c
स्त्री-	SV-01-13-190-013
त्वं वेत्स्यसे मामिह याऽस्मि शक्र यदर्थं चाहं रोदिमि मन्दभाग्या ।	SV-01-13-190-013a
आगच्छ राजन्पुरतो गमिष्ये द्रष्टाऽसि तद्रोदिमि यत्कृतेऽहम् ॥	SV-01-13-190-013c
व्यासः-	SV-01-13-190-014
तां गच्छन्तीमन्वगच्छत्तदानीं सोऽपश्यदारात्तरुणं दर्शनीयम् ।	SV-01-13-190-014a
सिद्धासनस्थं युवतीसहायं क्रीडन्तमक्षैर्गिरिराजमूर्ध्नि ॥	SV-01-13-190-014c
तमब्रवीद्देवराजो ममेदं त्वं विद्धि विद्वं भुवनं वशे स्थितम् ।	SV-01-13-190-015a
ईशोऽहस्मीति समन्युरब्रवीद्दृष्ट्वा तमक्षैस्सुभृशं प्रमत्तम् ॥	SV-01-13-190-015c
क्रुद्धं च शक्रं प्रसमीक्ष्य देवो जहाय शक्रं च शनैरदीक्ष्य ।	SV-01-13-190-016a
संस्तम्भितोऽभूदथ देवराजस्तेनेक्षितस्स्थाणुरिवावतस्थे ॥	SV-01-13-190-016c
यदा तु पर्याप्तरिहाक्षक्रीडया तदा देवीं रुदतीं तामुवाच ।	SV-01-13-190-017a
आनीयतामेष यतोऽहमारान्नैनं दर्पः पुनरप्याविशेत ॥	SV-01-13-190-017c
तदा शक्रस्स्पृष्टमात्रस्तया तु स्रस्तैरङ्गैः पतितोऽभूद्धरण्याम् ।	SV-01-13-190-018a
तमब्रवीद्भगवानुग्रतेजा नैवं पुनश्शक्र कृथाः कथञ्चित् ॥	SV-01-13-190-018c
निवर्तयैनं च महाद्रिराजं बलं च वीर्यं च तवाप्रमेयम् ।	SV-01-13-190-019a
विवृत्य चैवाविश मध्यमस्य यत्रासते त्वद्विधास्सूर्यभासः ॥	SV-01-13-190-019c
स तद्विवृत्य शिखरं महागिरेस्तुल्यद्युतींस्तांश्चतुरो ददर्श ।	SV-01-13-190-020a
स तानभिप्रेक्ष्य बभूव दुःखितः कथं नाहं भविता वै यथेमे ॥	SV-01-13-190-020c
ततो देवो गिरिशो वज्रपाणिं विवृत्य नेत्रे रुषितोऽभ्युवाच ।	SV-01-13-190-021a
दरीमेतां प्रविश त्वं शतक्रतो यन्मां बाल्यादवमंस्थाः पुरस्तात् ॥	SV-01-13-190-021c
उक्तस्त्वेवं विभुना देवराजः प्रावेपमानो भवदेवाभिषङ्गात् ।	SV-01-13-190-022a
स्रस्तैरङ्गैरनिलेनेव नुन्नमश्वत्थपत्रं गिरिराजमूर्ध्नि ॥	SV-01-13-190-022c
स प्राञ्जलिर्वै विनतेनाननेन प्रवेपमानस्सहसैवमुक्तः ।	SV-01-13-190-023a
उवाच देवं बहुरूपमुग्रं दृष्ट्वा शेषं भगवंस्त्वं प्रसीद ॥	SV-01-13-190-023c
तमब्रवीदुग्रधन्वा प्रहस्य नैवंविधाश्शेषमवाप्नुवन्ति ।	SV-01-13-190-024a
एतेऽप्येवं भवितारः पुरस्तात्तस्मादेते दरीमेनां प्रविष्टाः ॥	SV-01-13-190-024c
एषा भार्या भविता वो न संशयो योनिं सर्वे मानुषीं संविशध्वम् ।	SV-01-13-190-025a
तत्र यूयं कर्म कृत्वाऽविषह्यं भूभारस्य निधनं प्रापयित्वा ॥	SV-01-13-190-025c
शस्त्रैर्दिव्यैर्मानुषान्योधयित्वा शूरान्सर्वानाहवे तान्विजित्य ।	SV-01-13-190-026a
आगन्तारः पुनरेवेन्द्रवलोकं स्वकर्मणा पूज्यमाना महार्हम् ।	SV-01-13-190-026c
सर्वं मया भाषितमेतदेवं कर्तव्यमन्यद्विविधार्थवच्च ॥	SV-01-13-190-026e
पूर्वेन्द्राः-	SV-01-13-190-027
गमिष्यामो मानुषं देवलोकाद्दुरावारो विहितो यत्र मोक्षः ।	SV-01-13-190-027a
देवास्त्वस्मानादधीरञ्जनन्यां धर्मो वायुर्मघवानश्विनौ च ॥	SV-01-13-190-027c
व्यासः-	SV-01-13-190-028
एतच्छ्रुत्वा वज्रपाणिर्वचस्तु देवश्रेष्ठः पुनरेवेदमाह ।	SV-01-13-190-028a
वीर्येणाहं पुरुषं कार्यहेतोर्दद्यामेषां पञ्चमं मत्प्रसूतम् ॥	SV-01-13-190-028c
तेषां कामं भगवानुग्रकर्मा प्रादादिष्टं सन्निसर्गाद्यथोक्तम् ।	SV-01-13-190-029a
तां चाप्येषां योषितं लोककान्तां श्रियं भार्यां व्यदधान्मानुषेषु ॥	SV-01-13-190-029c
तैरेव सार्धं तु ततस्स देवो जगाम नारायणमप्रमेयम् ।	SV-01-13-190-030a
स चापि तद्व्यदधात्सर्वमेव ततस्सर्वे सम्बभूवुर्धरण्यमाम् ॥	SV-01-13-190-030c
नरं तु देवं विबुधप्रधानमिन्द्राज्जिष्णुं पञ्चमं कल्पयित्वा ।	SV-01-13-190-031a
स चापि केशौ हरिरुद्बबर्ह शुक्लमेकमपरं चापि कृष्णम् ॥	SV-01-13-190-031c
तौ चापि केशौ विशतां यदूनां कुले स्त्रियौ देवकीं रोहिणीं च ।	SV-01-13-190-032a
तयोश्श्वेतो बलदेवो बभूव कृष्णो द्वितीयः केशवस्सम्बभूव ॥	SV-01-13-190-032c
ये ते पूर्वं शक्ररूपा निरुद्धास्तस्यां दर्यां पर्वतस्योत्तरस्य ।	SV-01-13-190-033a
इहैव ते पाण्डवा वीर्यवन्तश्शक्रस्यांशः पाण्डवस्सव्यसाची ॥	SV-01-13-190-033c
एवमेते पाण्डवास्सम्बभूवुर्ये ते राजन्पूर्वमिन्द्रा बभूवुः ।	SV-01-13-190-034a
लक्ष्मीश्चैषां पूर्वमेवोपदिष्टा भार्या चैषा द्रौपदी दिव्यरूपा ॥	SV-01-13-190-034c
कथं हि स्त्री कर्मणोऽन्ते महीतलात्समुत्तिष्ठेदन्यतो दैवयोगात् ।	SV-01-13-190-035a
यस्या रूपं सोमसूर्यप्रकाशं गन्धश्च यस्याः कोशमात्रात्प्रवाति ॥	SV-01-13-190-035c
इदं चान्यत्प्रीतिपूर्वं नरेन्द्र ददामि ते दिव्यमत्यद्भुतं च ।	SV-01-13-190-036a
दिव्यं चक्षुः पश्य कुन्तीसुतांस्त्वं पुण्यैर्दिव्यैः पूर्वदेहैरुपेतान् ॥	SV-01-13-190-036c
वैशम्पायनः-	SV-01-13-190-037
ततो व्यासः परमोदारकर्मा शुचिर्विप्रस्तपसा तस्य राज्ञः ।	SV-01-13-190-037a
चक्षुर्दिव्यं प्रददौ तेन सर्वान्राजाऽपश्यत्पूर्वदेहैरुपेतान् ॥	SV-01-13-190-037c
ततो दिव्यान्हेमकिरीटमालिनः शक्रप्रख्यान्पावकादित्यवर्णान् ।	SV-01-13-190-038a
बद्धापीडांश्चारुरूपांश्च यूनो व्यूढोरस्कान्सालमात्रान्ददर्श ॥	SV-01-13-190-038c
दिव्यैर्वस्त्रैररजोभिस्सुवर्णैर्माल्यैश्चाग्र्यैश्शोभमानानतीव ।	SV-01-13-190-039a
साक्षात्त्र्यक्षान्वासवान्वाऽथ दिव्यानादित्यान्वा सर्वगुणोपपन्नान् ॥	SV-01-13-190-039c
पूर्वेन्द्रांस्तानेवमीक्ष्याभिरूपान्प्रीतो राजा द्रुपदो विस्मितश्च ।	SV-01-13-190-040a
दिव्यां मालां तामवेक्ष्याप्रमेयां तां चैवाग्र्यां श्रियमिव रूपिणीं च ॥	SV-01-13-190-040c
योग्यां तेषां रूपतेजोयशोभिः पत्नीमिष्टां हृष्टवान्पार्थिवेन्द्रः ॥	SV-01-13-190-041ac
स तां दृष्ट्वा महदाश्चर्यरूपं जग्राह पादौ सत्यवत्यास्सुतस्य ।	SV-01-13-190-042a
नैतच्चित्रं परमर्षे त्वयीति प्रसन्नचेतास्स उवाच चैनम् ॥ ॥	SV-01-13-190-042c
	
	
	
	
	
अध्यायः 191	
	
	
	
व्यासः-	SV-01-13-191-001
इदमन्यत्पुरावृत्तं तन्निबोध च भूमिप ।	SV-01-13-191-001a
कीर्त्यमानं नृपर्षीणां पूर्वेषां दारकर्मणि ।	SV-01-13-191-001c
नितन्तुर्नाम राजर्षिर्बभूव भुवि विश्रुतः ॥	SV-01-13-191-001e
तस्य पुत्रा महेष्वासा बभूवुः पञ्च भूमिपाः ॥	SV-01-13-191-002ac
साल्वेयश्शूरसेनश्च श्रुतसेनश्च वीर्यवान् ।	SV-01-13-191-003a
तिन्दुसारोऽद्रिसारश्च क्षत्रियाः क्रतुयाजिनः ।	SV-01-13-191-003c
नातिचक्रमुरन्योन्यमन्योन्यस्य प्रियंवदाः ॥	SV-01-13-191-003e
एतान्नैतन्तवान्पञ्च शैब्या चात्र स्वयंवरे ।	SV-01-13-191-004a
अवाप तान्पतीन्वीरान्भौमाश्वी मनुजाधिप ॥	SV-01-13-191-004c
वीणेयं मधुरारावा गान्धारस्वरमूर्छिता ।	SV-01-13-191-005a
उत्तमा सर्वनारीणां भौमाश्वी ह्यभवत्तदा ॥	SV-01-13-191-005c
यस्या नैतन्तवाः पञ्च पतयः क्षत्रियर्षभाः ।	SV-01-13-191-006a
बभूवुः पृथिवीपालास्सर्वैस्समुदिता गुणैः ॥	SV-01-13-191-006c
तेषामेकाऽभवद्भार्या राज्ञामौशीनरी शुभा ।	SV-01-13-191-007a
भौमाश्वी नाम भद्रं ते तथा रूपगुणान्विता ॥	SV-01-13-191-007c
पञ्चभ्यः पञ्चधा पञ्च दायादान्सा व्यजायत ॥	SV-01-13-191-008ac
तेभ्यो नैतन्तवेभ्यस्तु राजशार्दूल वै तदा ।	SV-01-13-191-009a
पृथगाख्याऽभवत्तेषां भ्रातॄणां पञ्चधा भुवि ।	SV-01-13-191-009c
यथावत्कीर्त्यमानांस्ताञ्छृणु मे राजसत्तम ॥	SV-01-13-191-009e
साल्वेयाश्शूरसेनाश्च श्रुतसेनाश्च पार्थिवाः ।	SV-01-13-191-010a
तिन्दुसाराद्रिसाराश्च वंशा एषां नृपोत्तम ॥	SV-01-13-191-010c
एवमेकाऽभवद्भार्या भौमाश्वी भुवि विश्रुता ॥	SV-01-13-191-011ac
व्यासः-	SV-01-13-191-012
आसीत्तपोवने काचिदृषेः कन्या महात्मनः ।	SV-01-13-191-012a
नाध्यगच्छत्पतिं सा तु कन्या रूपवती सती ।	SV-01-13-191-012c
तोषयामास तपसा सा तु देवं महेश्वरम् ॥	SV-01-13-191-012e
तपसा चेश्वरस्तुष्टो वृणीथाः काममीप्सितम् ॥	SV-01-13-191-013ac
अथेश्वरमुवाचेदमात्मनो यद्धितं वचः ।	SV-01-13-191-014a
पतिं सर्वगुणोपेतमिच्छामीति पुनः पुनः ॥	SV-01-13-191-014c
एवमुक्तस्तदा देव इदं वचनमब्रवीत् ।	SV-01-13-191-015a
पञ्च ते पतयश्श्रेष्ठा भविष्यन्तीति शङ्करः ॥	SV-01-13-191-015c
सा प्रसादयती देवमिदं भूयोऽभ्यभाषत ।	SV-01-13-191-016a
एकं पतिं गुणोपेतं त्वत्तोऽर्हामीति शङ्कर ।	SV-01-13-191-016c
तां देवदेवः प्रीतात्मा पुनः प्राह शुभं वचः ॥	SV-01-13-191-016e
पञ्चकृत्वस्त्वया प्रोक्तः पतिं देहीत्यहं शुभे ।	SV-01-13-191-017a
देहमन्यं गतायास्ते यथोक्तं वै भविष्यति ॥	SV-01-13-191-017c
सैव नालायनी भूत्वा रूपेणाप्रतिमा भुवि ।	SV-01-13-191-018a
मौद्गल्यं पतिमासाद्य शिवाद्वरमवाप्य च ॥	SV-01-13-191-018c
द्रुपदैषा ततो जज्ञे सुता ते देवरूपिणी ।	SV-01-13-191-019a
पञ्चानां विहिता कृष्णा पुरा पार्षत्यनिन्दिता ॥	SV-01-13-191-019c
स्वर्गाच्छ्रीः पाण्डवार्थाय समुत्पन्ना तपोवने ।	SV-01-13-191-020a
सैतत्तप्त्वा तपो घोरं दुहितृत्वं गता तव ॥	SV-01-13-191-020c
सैषा देवी रुचिरा देवजुष्टा पञ्चानामेका स्वकृतेनैव कर्मणा ।	SV-01-13-191-021a
सृष्टा स्वयं देवपत्नी स्वयम्भुवा श्रुत्वा राजन्द्रुपदेष्टं कुरुष्व ॥	SV-01-13-191-021c
द्रुपदः-	SV-01-13-191-022
श्रुत्वैवैवं वचनं ते महर्षे मया पूर्वं विदितं वर्जनीयम् ।	SV-01-13-191-022a
न हि शक्यं विहिताच्चापयातुं तदेवेदमुपपन्नं विधानम् ॥	SV-01-13-191-022c
दिष्टस्य ग्रन्थिरनिवर्तनीयस्स्वकर्मणा विहितं तेन किञ्चित् ।	SV-01-13-191-023a
कृतं निमित्तं हि वरैकहेतोस्तदेवेदमुपपन्नं बहूनाम् ॥	SV-01-13-191-023c
यथैव कृष्णोक्तवती पुरस्तान्नैकान्पतीन्मे भगवान्ददातु ।	SV-01-13-191-024a
स चाप्येतद्वरमित्यब्रवीत्तदा देवो हि वेद परमं यदत्र ॥	SV-01-13-191-024c
यदि त्वयं विहितश्शङ्करेण धर्मोऽधर्मो वा नात्र ममापराधः ।	SV-01-13-191-025a
गृह्णन्त्विमे पाण्डवाः पाणिमस्या यथाजोषं विहितैषां हि कृष्णा ॥	SV-01-13-191-025c
वैशम्पायनः-	SV-01-13-191-026
तत आजग्मतुस्तत्र तौ कृष्णद्रुपदावुभौ ।	SV-01-13-191-026a
कुन्ती सपुत्रा यत्रास्ते धृष्टद्युम्नश्च पार्षतः ॥	SV-01-13-191-026c
ततो द्वैपायनः कृष्णो युधिष्ठिरमथाब्रवीत् ॥	SV-01-13-191-027ac
व्यासः-	SV-01-13-191-028
अद्य पुण्यमहश्चन्द्रो रोहिण्या च समेष्यति ।	SV-01-13-191-028a
क्रमेण पुरुषव्याघ्र पाणिं गृह्णन्तु पाण्डवाः ।	SV-01-13-191-028c
द्रौपद्या धर्मतस्सर्वे दृष्टमेतत्पुराऽनघ ॥	SV-01-13-191-028e
वैशम्पायनः-	SV-01-13-191-029
ततो राजा यज्ञसेनस्सपुत्रो जन्यार्थयुक्तं बहु तत्तदाऽग्र्यम् ।	SV-01-13-191-029a
सम्भावयामास सुतां च कृष्णामाप्लाव्य रत्नैर्बहुभिर्विभूष्य ॥	SV-01-13-191-029c
ततस्तु सर्वे सुहृदस्तत्र तस्य समाजग्मुस्सचिवा मन्त्रिणश्च ।	SV-01-13-191-030a
द्रष्टुं विवाहं परमप्रतीता द्विजाश्च पौराश्च यथाप्रधानाः ॥	SV-01-13-191-030c
तत्तस्य वेश्मार्थिजनोपशोभितं विकीर्णपद्मोत्पलशोभिताङ्घ्रिकम् ।	SV-01-13-191-031a
बभूव रत्नौघविचित्रमाबभौ दिवं यथा निर्मलतारकाचितम् ॥	SV-01-13-191-031c
ततस्तु ते कौरवराजपुत्रा विभूषिताः कुण्डलिनस्सुवेषाः ।	SV-01-13-191-032a
महार्हवस्त्रा वरचन्दनोक्षिताः कृताभिषेका कृतकौतुकक्रियाः ॥	SV-01-13-191-032c
पुरोहितेनाग्निसमेन तेजसा सहैव धौम्येन तथा यथाविधि ।	SV-01-13-191-033a
क्रमेण सर्वे विविशुश्च तत्सदो महर्षभा गोष्ठमिवाभिनन्दिनः ॥	SV-01-13-191-033c
ततस्समाधाय स वेदपरागो जुहाव मन्त्रैर्ज्वलितं हुताशनम् ।	SV-01-13-191-034a
युधिष्ठिरं चाप्युपनीय मन्त्रविन्नियोजयामास सहैव कृष्णया ॥	SV-01-13-191-034c
प्रदक्षिणं तौ परिगृह्य पाणीना समानयामास स वेदपरागः ।	SV-01-13-191-035a
विप्रांस्तु सन्तर्प्य युधिष्ठिरोऽन्नैर्गोभिश्च रत्नैर्विविधैश्च पूर्वम् ॥	SV-01-13-191-035c
जग्राह पाणिं नरदेव जायया धौम्येन मन्त्रैर्विधिवद्धुतेऽग्नौ ।	SV-01-13-191-036a
ततोऽन्तरिक्षात्कुसुमानि पेतुर्ववौ च वायुस्सुमनोज्ञगन्धः ॥	SV-01-13-191-036c
ततोऽभ्यनुज्ञाप्य तमाजिशोभिनं पुरोहितो राजगृहाद्विनिर्ययौ ।	SV-01-13-191-037a
क्रमेण चानेन नराधिपात्मजा वरस्त्रियास्ते जगृहुः करं तदा ॥	SV-01-13-191-037c
अहन्यहन्युत्तमरूपधारिणो महारथाः कौरववंशवर्धनाः ।	SV-01-13-191-038a
इदं च तत्राद्भुतरूपमुत्तमं दधार कृष्णा वपुषाऽतिमानुषम् ॥	SV-01-13-191-038c
महानुभावा किल सा सुमध्यमा बभूव कन्येव गते गतेऽहनि ।	SV-01-13-191-039a
कृते विवाहे द्रुपदो धनं ददौ महारथेभ्यो बहुरूपमुत्तमम् ॥	SV-01-13-191-039c
शतं रथानां वरहेमभूषितं चतुर्युजां हेमविचित्रमालिनाम् ।	SV-01-13-191-040a
शतं गजानामपि पद्मजानां तथा गिरिणामिव हेमशृङ्गिणाम् ॥	SV-01-13-191-040c
शतं दशाश्वान्मणिहेमभूषणान्मनोजवान्द्वादशवार्षिकान्यथा ।	SV-01-13-191-041a
तथैव दासीशतमग्र्ययौवनं महार्हवेषाभरणाम्बरस्रजम् ॥	SV-01-13-191-041c
हैमानि शय्यासनभाजनानि द्रव्याणि चान्यानि महासनानि ।	SV-01-13-191-042a
पृथक्पृथक्चैव दशायुतानि धनं ददौ सौमकिरग्निसाक्षिकम् ॥	SV-01-13-191-042c
तथैव वस्त्राणि विभूषणानि प्रभावयुक्तानि महाधनानि ॥	SV-01-13-191-043ac
कृते विवाहे च ततस्तु पाण्डवाः प्रभूतरत्नामुपलभ्य तां श्रियम् ।	SV-01-13-191-044a
विजह्रुरिन्द्रप्रतिमा महाबलाः पुरे तु पाञ्चालनृपस्य तस्य ह ॥	SV-01-13-191-044c
सर्वेऽपि तुष्यन्नृप पाण्डवेयास्तस्याश्शुभैश्शीलसमाधिवृत्तैः ।	SV-01-13-191-045c
सा चाप्येषा याज्ञसेनी तदानीं विवर्धयामास मुदं स्वसुव्रतैः ॥ ॥	SV-01-13-191-045c
	
	
	
	
	
अध्यायः 192	
	
	
	
वैशम्पायनः-	SV-01-13-192-001
एवं विवाहं कृत्वा ते वीरा द्रुपदवेश्मनि ।	SV-01-13-192-001a
ऊषुस्सर्वे यथा पुण्यं कृतवन्तोऽन्तरिक्षगाः ॥	SV-01-13-192-001c
पाण्डवैस्सह संयोगं गतस्य द्रुपदस्य तु ।	SV-01-13-192-002a
न बभूव भयं किञ्चिद्देवेभ्योऽपि कथञ्चन ॥	SV-01-13-192-002c
कुन्तीमासाद्य ता नार्यो द्रुपदस्य महात्मनः ।	SV-01-13-192-003a
पादौ ववन्दिरे हृष्टाश्शिरोभिर्नाम कीर्तयन् ॥	SV-01-13-192-003c
द्रौपदी क्षौमसंवीता कृतकौतुकमङ्गला ।	SV-01-13-192-004a
अभिवाद्य तदा श्वश्रूं तस्थौ प्रह्वा कृताञ्जलिः ॥	SV-01-13-192-004c
रूपयौवणसम्पन्नां शीलाचारसमन्विताम् ।	SV-01-13-192-005a
द्रौपदीमवदत्प्रेम्णा पृथाऽऽशीर्वचनं स्नुषाम् ॥	SV-01-13-192-005c
कुन्ती-	SV-01-13-192-006
यथेन्द्राणी हरिहये स्वाहा चैव विभावसौ ।	SV-01-13-192-006a
रोहिणी च यथा सोमे दमयन्ती यथा नले ॥	SV-01-13-192-006c
यथा वैश्रवणे भद्रा वसिष्ठे चाप्यरुन्धती ।	SV-01-13-192-007a
यथा नारायणे लक्ष्मीस्तथा त्वं भव भर्तृषु ॥	SV-01-13-192-007c
जीवसूर्वीरसूर्भद्रे बहुपुत्रसमन्विता ।	SV-01-13-192-008a
सुभगा भोगसम्पन्ना यज्ञपत्नी भवानघे ॥	SV-01-13-192-008c
अतिथीनागतान्साधून्वृद्धान्बालांस्तथा गुरून् ।	SV-01-13-192-009a
पूजयन्त्या यथान्यायं शश्वद्गच्छन्तु ते समाः ॥	SV-01-13-192-009c
कुरुजाङ्गलमुख्येषु राष्ट्रेषु नगरेषु च ।	SV-01-13-192-010a
अनु त्वमभिषिच्यस्व नृपतीन्धर्मवत्सलान् ॥	SV-01-13-192-010c
पतिभिर्निर्जितामुर्वीं विक्रमेण महाबलैः ।	SV-01-13-192-011a
कुरु ब्राह्मणसात्सर्वामश्वमेधे महाक्रतौ ॥	SV-01-13-192-011c
पृथिव्यां यानि रत्नानि गुणवन्ति गुणान्विते ।	SV-01-13-192-012a
तान्याप्नुहि त्वं कल्याणि सुखिनी शरदां शतं ॥	SV-01-13-192-012c
यथा च त्वाऽभिनन्दामि वध्वद्य क्षौमसंवृताम् ।	SV-01-13-192-013a
तथा भूयोऽपि नन्दिष्ये सूतान्पुत्रान्गुणान्वितान् ॥	SV-01-13-192-013c
वैशम्पायनः-	SV-01-13-192-014
प्राहिणोद्वासुदेवश्च पाण्डवेभ्यो रिपुञ्जयः ।	SV-01-13-192-014a
मुक्तावैडूर्यचित्राणि हैमान्याभरणानि च ॥	SV-01-13-192-014c
वासांसि च महार्हाणि नानादेश्यानि माधवः ।	SV-01-13-192-015a
कम्बलाजिनरत्नानि स्पर्शवन्ति शुभानि च ॥	SV-01-13-192-015c
शयनासनयानानि विविधानि महान्ति च ।	SV-01-13-192-016a
वैडूर्यरत्नचित्राणि शतशो भाजनानि च ॥	SV-01-13-192-016c
रूपयौवनदाक्षिण्यैरुपेताश्च स्वलङ्कृताः ।	SV-01-13-192-017a
प्रेष्यास्सम्प्रददौ कृष्णो नानादेश्यास्सहस्रशः ॥	SV-01-13-192-017c
गजान्विनीतान्भद्रांश्च सदश्वांश्च स्वलङ्कृतान् ।	SV-01-13-192-018a
रथांश्च दान्तान्सौवर्णान्शुभ्रैः पत्रैरलङ्कृतान् ॥	SV-01-13-192-018c
कोटिशश्च सुवर्णानां तथैव कृतकं बहु ।	SV-01-13-192-019a
कृताकृतममेयात्मा प्राहिणोन्मधुसूदनः ॥	SV-01-13-192-019c
तत्सर्वं प्रतिजग्राह धर्मराजो युधिष्ठिरः ।	SV-01-13-192-020a
अर्चयिष्यन्हृषीकेशं गोविन्दप्रियकाम्यया ॥ ॥	SV-01-13-192-020c
	
	
	
	
	
	
अध्यायः 193	
	
	
	
	
वैशम्पायनः-	SV-01-13-193-001
ततो राज्ञां चरैराप्तैश्चारस्समुपनीयते ।	SV-01-13-193-001a
पाण्डवैरुपसम्पन्ना द्रौपदी बहुभिस्त्विति ॥	SV-01-13-193-001c
येन तद्धनुरादाय लक्ष्यं विद्धं महात्मना ।	SV-01-13-193-002a
सोऽर्जुनो जयतां श्रेष्ठो महाबाहुर्धनुर्धरः ॥	SV-01-13-193-002c
यश्शल्यं मद्रराजानं उत्क्षिप्य न्यहनद्बली ।	SV-01-13-193-003a
त्रासयंश्चापि सङ्क्रुद्धो वृक्षेण पुरुषान्रणे ॥	SV-01-13-193-003c
न चास्य सम्भ्रमः कश्चिदासीत्तत्र महात्मनः ।	SV-01-13-193-004a
स भीमो भीमसन्नादश्शत्रुसैन्याङ्गमर्दनः ॥	SV-01-13-193-004c
योऽसौ वीरतमोऽधावद्युद्धे दुर्योधनं तदा ।	SV-01-13-193-005a
स राजा पाण्डवश्रेष्ठश्श्रेष्ठवाग्बुद्धिवर्धनः ॥	SV-01-13-193-005c
दुर्योधनस्यावरजैर्यौ युध्येतां प्रतीतवत् ।	SV-01-13-193-006a
तौ यमौ वृत्तसम्पन्नौ सम्पन्नबलविक्रमौ ।	SV-01-13-193-006c
चारैः प्रणिहितैर्बुध्वा राजानो विगतज्वराः ॥	SV-01-13-193-006e
ब्रह्मरूपधरान्बुध्वा तत्र तानृषभेक्षणान् ।	SV-01-13-193-007a
पाण्डवान्मनुजेन्द्रास्ते समपद्यन्त विस्मिताः ॥	SV-01-13-193-007c
सा सपुत्रा तदा कुन्ती दग्धा जतुगृहे श्रुता ।	SV-01-13-193-008a
सर्वभूमिपतीनां च राष्ट्राणां च यशस्विनी ॥	SV-01-13-193-008c
पुनर्जातानिति स्मैतान्मन्यन्ते सर्वपार्थिवाः ॥	SV-01-13-193-009ac
व्यनिन्दश्च तथा भीष्मं धृतराष्ट्रं च कौरवम् ।	SV-01-13-193-010a
कर्मणा सुनृशंसेन पुरोचनकृतेन वै ॥	SV-01-13-193-010c
धार्मिकान्वृत्तसम्पन्नान्मातुः प्रियहिते रतान् ।	SV-01-13-193-011a
यदा तानीदृशान्पार्थानुत्सादयितुमिच्छति ॥	SV-01-13-193-011c
ततस्स्वयंवरे वृत्ते धार्तराष्ट्रास्स्म भारत ।	SV-01-13-193-012a
मन्त्रयन्ते ततस्सर्वे कर्णसौबलदूषिताः ॥	SV-01-13-193-012c
शकुनिः-	SV-01-13-193-013
कश्चिच्छत्रुः कर्शनीयः पीडनीयस्तथाऽपरः ।	SV-01-13-193-013a
उत्सादनीयाः कौन्तेयास्सर्वे क्षत्रस्य मे मताः ॥	SV-01-13-193-013c
एवं पराजितास्सर्वे यदि यूयं गमिष्यथ ।	SV-01-13-193-014a
अकृत्वा संविदं काञ्चित्तद्वत्तप्स्यत्यसंशयम् ॥	SV-01-13-193-014c
अयं देशश्च कालश्च पाण्डवोद्धरणाय नः ।	SV-01-13-193-015a
न चेदेवं करिष्यध्वं लोके हास्या भविष्यथ ॥	SV-01-13-193-015c
यमेते संश्रिता वस्तुं कामयन्ते च भूमिपम् ।	SV-01-13-193-016a
सोऽल्पवीर्यबलो राजा द्रुपदो वै मतो मम ॥	SV-01-13-193-016c
यावदेतान्न जानन्ति जीवतो वृष्णिपुङ्गवाः ।	SV-01-13-193-017a
चैद्यश्च पुरुषव्याघ्रश्शिशुपालः प्रतापवान् ॥	SV-01-13-193-017c
एकीभावं गता राज्ञा द्रुपदेन महात्मना ।	SV-01-13-193-018a
दुराधर्षतरा राजन्भविष्यन्ति न संशयः ॥	SV-01-13-193-018c
यावदत्वरतां सर्वे प्राप्नुवन्ति नराधिपाः ।	SV-01-13-193-019a
तावदेव व्यवस्यामः पाण्डवानां वधं प्रति ॥	SV-01-13-193-019c
मुक्ता जतुगृहाद्भीमादाशीविषमुखादिव ।	SV-01-13-193-020a
पुनर्यदीह मुच्यन्ते महन्नो भयमाविशेत् ॥	SV-01-13-193-020c
तेषामिहोपयातानामेषां तु पुरवासिनाम् ।	SV-01-13-193-021a
अन्तरे दुष्करं स्थातुं मेषयोर्महतोरिव ॥	SV-01-13-193-021c
हलधृक्प्रगृहीतानि बलानि बलिनां स्वयं ।	SV-01-13-193-022a
यावन्नः कुरुसेनायां पतन्ति पतगा इव ॥	SV-01-13-193-022c
तावत्सर्वाभिसारेण पुरमेतद्विनाश्यताम् ।	SV-01-13-193-023a
एतदत्र परं मन्ये प्राप्तकालं नरर्षभाः ॥	SV-01-13-193-023c
वैशम्पायनः-	SV-01-13-193-024
शकुनेर्वचनं श्रुत्वा भाषमाणस्य दुर्मतेः ।	SV-01-13-193-024a
सोमदत्तिरिदं वाक्यं जगाद परमं ततः ॥	SV-01-13-193-024c
सौमदत्तिः-	SV-01-13-193-025
प्रकृतीस्सप्त वै ज्ञात्वा आत्मनश्च परस्य च ।	SV-01-13-193-025a
तथा देशं च कालं च षड्विधांश्च नयेद्गुणान् ॥	SV-01-13-193-025c
स्थानं वृद्धिं क्षयं चैव भूमिं मित्राणि विक्रमम् ।	SV-01-13-193-026a
समीक्ष्याथाभियुञ्जीत परं व्यसनपीडितम् ॥	SV-01-13-193-026c
ततोऽहं पाण्डवान्मन्ये मित्रकोशसमन्वितान् ।	SV-01-13-193-027a
बलस्थान्विक्रमस्थांश्च स्वकृतैः प्रकृतिप्रियान् ॥	SV-01-13-193-027c
वपुषा हि तु भूतानां नेत्राणि हृदयानि च ।	SV-01-13-193-028a
श्रोत्रं मधुरया वाचा रमयत्यर्जुनो नृणाम् ।	SV-01-13-193-028c
न तु केवलदैवेन प्रजा भावेन भेजिरे ॥	SV-01-13-193-028e
यद्बभूव मनःकान्तं कर्मणा स चकार तत् ॥	SV-01-13-193-029ac
न ह्ययुक्तं न चासक्तं नानृतं न च विप्रियम् ।	SV-01-13-193-030a
भाषितं चारुभाषस्य जज्ञे पार्थस्य भारती ॥	SV-01-13-193-030c
तानेवं गुणसम्पन्नान्सम्पन्नान्राजलक्षणैः ।	SV-01-13-193-031a
न तान्पश्यामि ये शक्तास्समुच्छेत्तुं यथा बलात् ॥	SV-01-13-193-031c
प्रभावशक्तिर्विपुला मन्त्रशक्तिश्च पुष्कला ।	SV-01-13-193-032a
तथैवोत्साहशक्तिश्च पार्थेष्वप्यधिका सदा ।	SV-01-13-193-032c
मौलमित्रबलानां च कालज्ञो वै युधिष्टिरः ॥	SV-01-13-193-032e
साम्ना दानेन भेदेन दण्डेनेति युधिष्ठिरः ।	SV-01-13-193-033a
अमित्रं यतते जेतुं न रोषेणेति मे मतिः ॥	SV-01-13-193-033c
परिक्रीय धनैश्शत्रून्मित्राणि च बलानि च ।	SV-01-13-193-034a
मूलं च सुदृढं कृत्वा हन्त्यरीन्पाण्डवस्तदा ॥	SV-01-13-193-034c
अशक्यान्पाण्डवान्मन्ये देवैरपि सवासवैः ।	SV-01-13-193-035a
येषामर्थे सदा युक्तौ कृष्णसङ्कर्षणावुभौ ॥	SV-01-13-193-035c
श्रेयश्च यदि मन्यध्वं मन्मतं यदि वो मतम् ।	SV-01-13-193-036a
संविदं पाण्डवैस्सार्धं कृत्वा याम यथागतम् ॥	SV-01-13-193-036c
गोपुराट्टालकैरुच्चैरुपतल्पशतैरपि ।	SV-01-13-193-037a
गुप्तं पुरवरश्रेष्ठमेतदद्भिश्च संवृतम् ॥	SV-01-13-193-037c
तृणधान्येन्धनरसैस्तथा यन्त्रायुधौषधैः ।	SV-01-13-193-038a
युक्तं बहुकवाटैश्च द्रव्यागारतुषादिकैः ॥	SV-01-13-193-038c
भीमोच्छ्रितमहाचक्रं बृहदट्टालसंवृतम् ।	SV-01-13-193-039a
दृढप्राकारनिर्यूहं शतघ्नीजालसंवृतम् ॥	SV-01-13-193-039c
ऐष्टको दारवो वप्रो मानुषश्चेति यस्स्मृतः ।	SV-01-13-193-040a
प्राकारकर्तृभिर्वीरैर्नृगर्भस्तत्र पूजितः ॥	SV-01-13-193-040c
तदेतन्नरगर्भेण पाण्डरेण विराजते ।	SV-01-13-193-041a
सालेनानेकतालेन सर्वतस्संवृतं पुरम् ॥	SV-01-13-193-041c
अनुरक्ताः प्रकृतयो द्रुपदस्य महात्मनः ।	SV-01-13-193-042a
दानमानार्चितास्सर्वे बाह्याश्चाभ्यन्तराश्च ये ॥	SV-01-13-193-042c
प्रतिरुद्धानिमाञ्ज्ञात्वा राजभिर्भीमविक्रमैः ।	SV-01-13-193-043a
उपयास्यन्ति दाशार्हास्समुदग्रोच्छ्रितायुधाः ॥	SV-01-13-193-043c
तस्मात्सन्धिं वयं कृत्वा धार्तराष्ट्रस्य पाण्डवैः ।	SV-01-13-193-044a
स्वराष्ट्रमेव गच्छामो यद्याप्तं वचनं मम ॥	SV-01-13-193-044c
एतन्मम मतं सर्वैः क्रियतां यदि रोचते ।	SV-01-13-193-045a
एतद्धि सुकृतं मन्ये क्षेमं चापि महीक्षिताम् ॥ ॥	SV-01-13-193-045c
	
	
	
	
	
अध्यायः 194	
	
	
	
वैशम्पायनः-	SV-01-13-194-001
सौमदत्तेर्वचश्श्रुत्वा कर्णो वैकर्तनो वृषा ।	SV-01-13-194-001a
उवाच वचनं काले कालज्ञस्सर्वकर्मणाम् ॥	SV-01-13-194-001c
कर्णः-	SV-01-13-194-002
नीतिपूर्वमिदं सर्वमुक्तं वचनमर्थवत् ।	SV-01-13-194-002a
वचनं नाभ्यसूयामि श्रूयतां यद्वचस्स्थितिः ॥	SV-01-13-194-002c
द्वैधीभावो न गन्तव्यस्सर्वकर्मसु मानवैः ।	SV-01-13-194-003a
द्विधाभूतेन मनसा ह्यन्यत्कर्म न सिध्यति ॥	SV-01-13-194-003c
सम्प्रयाणासनाभ्यां तु कर्शनेन तथैव च ।	SV-01-13-194-004a
नैतच्छक्यं पुरं हन्तुमाक्रन्दोऽस्यामशोभनः ॥	SV-01-13-194-004c
अवमर्दनकालोऽत्र मतश्चिन्तयतो मम ।	SV-01-13-194-005a
यावन्नो वृष्णयः पार्ष्णिं न गृह्णन्ति रणप्रियाः ॥	SV-01-13-194-005c
प्रभवन्तो हृष्टतुष्टास्स्वबाहुबलशालिनः ।	SV-01-13-194-006a
प्राकारमवमृद्नन्तु परिघाः पूरयन्त्वपि ॥	SV-01-13-194-006c
प्रस्रावयन्तु सलिलं क्रियतां विषमं समम् ।	SV-01-13-194-007a
तृणकाष्ठेन महता खातमस्य प्रपूर्यताम् ॥	SV-01-13-194-007c
घुष्यतां राजसैन्येषु परेषां यो हनिष्यति ।	SV-01-13-194-008a
नागमश्वं पदातिं वा दानमानं स लप्स्यति ॥	SV-01-13-194-008c
नागे दशसहस्राणि पञ्च चाश्वपदातिषु ।	KSV-01-13-194-009a
रथे वै द्विगुणं नागाद्वसु दास्यन्ति पार्थिवाः ॥	SV-01-13-194-009c
यश्च कामसुखे सक्तो बालश्च स्थविरश्च यः ।	SV-01-13-194-010a
अयुद्धमनसो ये च ते तु तिष्ठन्तु भीरवः ॥	SV-01-13-194-010c
प्रदरश्च न दातव्यो न गन्तव्यमचोदितैः ।	SV-01-13-194-011a
यशो रक्षत भद्रं वो जेष्यामो वै वयं पुरम् ॥	SV-01-13-194-011c
अनुलोमाश्च नो वातास्सर्वतो मृगपक्षिणः ।	SV-01-13-194-012a
अग्नयश्च विराजन्ते शस्त्राणि कवचानि च ॥	SV-01-13-194-012c
वैशम्पायनः-	SV-01-13-194-013
ततः कर्णवचश्श्रुत्वा धार्तराष्ट्रप्रियैषिणः ।	SV-01-13-194-013a
निर्ययुः पृथिवीपालाश्चालयन्तः परान्रणे ॥	SV-01-13-194-013c
न हि तेषां मनस्सक्तिरिन्द्रियार्थेषु सर्वशः ।	SV-01-13-194-014a
यथा पुनररिघ्नानां प्रसहो युद्ध एव च ॥	SV-01-13-194-014c
वैकर्तनपुरोवातस्सैन्धवोर्मिमहास्वनः ।	SV-01-13-194-015a
दुश्शासनमहामत्स्यो दुर्योधनमहाग्रहः ॥	SV-01-13-194-015c
स राजसागरो भीमो भीमघोषप्रदर्शनः ।	SV-01-13-194-016a
अभिदुद्राव वेगेन पुरं तदपसव्यतः ॥	SV-01-13-194-016c
तदनीकमनाधृष्यं शस्त्राग्निव्यालदीपितम् ।	SV-01-13-194-017a
समुत्कुपितमाज्ञाय चुक्रुधुर्द्रुपदात्मजाः ॥	SV-01-13-194-017c
ते मेघसमनिर्घोषैर्बलिनस्स्यन्दनोत्तमैः ।	SV-01-13-194-018a
निर्ययुर्नगरद्वारात्त्रासयन्तः परान्रणे ||	SV-01-13-194-018c
धृष्टद्युम्नश्शिखण्डी च सुमित्रः प्रियदर्शनः ।	SV-01-13-194-019a
चित्रकेतुस्सुकेतुश्च ध्वजसेनश्च वीर्यवान् ॥	SV-01-13-194-019c
पुत्रा द्रुपदराजस्य बलवन्तो जयैषिणः ।	SV-01-13-194-020a
द्रुपदस्य महावीर्यः पाण्डरोष्णीषकेतनः ॥	SV-01-13-194-020c
पाण्डरव्यजनच्छत्रः पाण्डरध्वजवाहनः ।	SV-01-13-194-021a
स पुत्रगणमध्यस्थश्शुशुभे राजसत्तमः ।	SV-01-13-194-021c
चन्द्रमा ज्योतिषां मध्ये पौर्णमास्यामिवोदितः ॥	SV-01-13-194-021e
अथोद्धूतपताकाग्रमजिह्मगतिमव्ययम् ।	SV-01-13-194-022a
द्रुपदानीकमायान्तं कुरुसैन्यमभिद्रवत् ॥	SV-01-13-194-022c
तयोरुभयतो जज्ञे भैरवस्तुमुलस्स्वनः ।	SV-01-13-194-023a
बलयोस्सम्प्रहरतोस्स्रवन्त्योस्सरितोरिव ॥	SV-01-13-194-023c
प्रकीर्णरथनागाश्वैस्तान्यनीकानि सर्वशः ।	SV-01-13-194-024a
ज्योतींषि  विप्रकीर्णानि सर्वतः प्रचकाशिरे ॥	SV-01-13-194-024c
उत्कृष्टभेरीनिनदे सम्प्रवृत्ते महाहवे ।	SV-01-13-194-025a
अमर्षिता महात्मानः पाण्डवा निर्ययुस्ततः ॥	SV-01-13-194-025c
रथांश्च मेघनिर्घोषान्युक्तान्परमवाजिभिः ।	SV-01-13-194-026a
धन्विनो ध्वजिनश्शुभ्रानास्थाय भरतर्षभाः ॥	SV-01-13-194-026c
ततः पाण्डुसुतान्दृष्ट्वा रथस्थानात्तकार्मुकान् ।	SV-01-13-194-027a
नृपाणामभवत्कम्पो वेपथुर्हृदयेषु च ॥	SV-01-13-194-027c
निर्यातेष्वथ पार्थेषु द्रौपदं तद्बलं रणे ।	SV-01-13-194-028a
आविशत्परमो हर्षः प्रमोदश्च जयं प्रति ॥	SV-01-13-194-028c
स मुहूर्तं व्यतिकरस्सैन्यानामभवद्भृशम् ।	SV-01-13-194-029a
ततो द्वन्द्वमयुध्यन्त मृत्युं कृत्वा निवर्तनम् ॥	SV-01-13-194-029c
जघ्नतुस्समरे तस्मिन्सुमित्रप्रियदर्शनौ ।	SV-01-13-194-030a
जयद्रथश्च कर्णश्च पश्यतस्सव्यसाचिनः ॥	SV-01-13-194-030c
अर्जुनः प्रेक्ष्य निहतौ सुमित्रप्रियदर्शनौ ।	SV-01-13-194-031a
जयद्रथसुतं तत्र जघान पितुरन्तिके ॥	SV-01-13-194-031c
वृषसेनादवरजं सुबाहुं वै धनञ्जयः ।	SV-01-13-194-032a
कर्णपुत्रं महावीर्यं रथनीडादपाहरत् ॥	SV-01-13-194-032c
तौ सुतौ निहतौ दृष्ट्वा राजसिंहौ तरस्विनौ ।	SV-01-13-194-033a
नामृष्येतां महावीर्यौ प्रहारमिव सद्गजौ ॥	SV-01-13-194-033c
तौ जग्मतुरसम्भ्रान्तौ फल्गुनस्य रथं प्रति ।	SV-01-13-194-034a
प्रतिमुक्ततलत्राणौ त्रायमाणौ परस्परम् ॥	SV-01-13-194-034c
सन्निपातस्तयोरासीत्फल्गुनेन महामृधे ।	SV-01-13-194-035a
वृत्रशम्बरयोस्सङ्ख्ये वज्रिणेव महारणे ॥	SV-01-13-194-035c
त्रीनश्वाञ्जघ्नतुस्तत्र फल्गुनस्य नर्षभौ ।	SV-01-13-194-036a
ततः किलिकिलाशब्दः कुरूणामभवत्तदा ॥	SV-01-13-194-036c
तान्हयान्निहतान्दृष्ट्वा भीमसेनः प्रतापवान् ।	SV-01-13-194-037a
निमेषान्तरमात्रेण रथमश्वैरयोजयत् ॥	SV-01-13-194-037c
उपयातं रथं दृष्ट्वा दुर्योधनपुरस्सरौ ।	SV-01-13-194-038a
सौबलस्सौमदत्तिश्च समेयातां परन्तपौ ॥	SV-01-13-194-038c
तैः पञ्चभिरदीनात्मा भीमसेनो महाबलः ।	SV-01-13-194-039a
अयुध्यत बलैर्वीरैरिन्द्रियार्थैरिवेश्वरः ॥	SV-01-13-194-039c
तैर्निरुद्धो न सन्त्रासं जगाम समितिञ्जयः ।	SV-01-13-194-040a
पञ्चभिर्द्विरदैर्मत्तैर्निरुद्ध इव केसरी ॥	SV-01-13-194-040c
तस्य ते युगपत्पञ्च पञ्चभिर्निशितैश्शरैः ।	SV-01-13-194-041a
सारथिं वाजिनश्चैव निन्युर्वैवस्वतक्षयम् ॥	SV-01-13-194-041c
हताश्वात्स्यन्दनश्रेष्ठादवरुह्य महारथः ।	SV-01-13-194-042a
चचार विविधान्मार्गानसिमुद्यम्य पाण्डवः ॥	SV-01-13-194-042c
अश्वस्कन्धेषु चक्रेषु युगेष्वीषासु चैव ह ।	SV-01-13-194-043a
व्यचरत्पातयञ्शत्रून्सुपर्ण इव भोगिनः ॥	SV-01-13-194-043c
विधनुष्कं विकवचं विरथं च समीक्ष्य तम् ।	SV-01-13-194-044a
अभिपेतुर्नव्याघ्रमर्जुनप्रमुखा रथाः ॥	SV-01-13-194-044c
धृष्टद्युम्नश्शिखण्डी च यमौ च युधि दुर्जयौ ॥	SV-01-13-194-045ac
तस्मिन्दाशरथे युद्धे प्रवृद्धे शरवृष्टिभिः ।	SV-01-13-194-046a
रथा ध्वजाः पताकाश्च सवर्मन्तरधीयत ।	SV-01-13-194-046c
तत्प्रवृत्तं चिरं कालं युद्धं सममिवाभवत् ॥	SV-01-13-194-046e
रथेन तान्महाबाहुरर्जुनोऽभ्यपतत्पुनः ॥	SV-01-13-194-047ac
तमापतन्तं दृष्ट्वैव महाबाहुर्धनुर्धरः ।	SV-01-13-194-048a
कर्णोऽस्त्रविदुषां श्रेष्ठो वारयामास सायकैः ॥	SV-01-13-194-048c
स तेनाभिहतः पार्थो वासविर्वज्रसन्निभान् ।	SV-01-13-194-049a
त्रीञ्शरान्सन्दधे क्रुद्धो व्यधात्कर्णस्य पाण्डवः ॥	SV-01-13-194-049c
तैश्शरैराहतं कर्णं ध्वजयष्टिमुपाश्रितम् ।	SV-01-13-194-050a
अपोवाह रथाच्चाशु सूतः परपुरञ्जयम् ॥	SV-01-13-194-050c
ततः पराजिते कर्णे धार्तराष्ट्रं महद्भयम् ।	SV-01-13-194-051a
विवेश समुदग्रांश्च पाण्डवान्प्रसमीक्ष्य च ॥	SV-01-13-194-051c
तत्प्रकम्पितमत्यर्थं दृष्ट्वा वै सौबलो बलम् ।	SV-01-13-194-052a
गिरा गम्भीरया वीरस्समाश्वासयतासकृत् ॥	SV-01-13-194-052c
धार्तराष्ट्रैस्ततस्सर्वैर्दुर्योधनपुरस्सरैः ।	SV-01-13-194-053a
धृतं तत्पुनरेवासीद्बलं पार्थप्रकम्पितम् ॥	SV-01-13-194-053c
ततो दुर्योधनं दृष्ट्वा भीमो भीमपराक्रमः ।	SV-01-13-194-054a
अक्रुध्यत्स महाबाहुरगारं जातुषं स्मरन् ॥	SV-01-13-194-054c
ततस्सङ्ग्रामशिरसि ददर्श विपुलद्रुमम् ।	SV-01-13-194-055a
आयामभूतं तिष्ठन्तं स्कन्धपञ्चाशदुन्नतम् ॥	SV-01-13-194-055c
महास्कन्धं महोत्सेधं शक्रध्वजमिवोच्छ्रितम् ।	SV-01-13-194-056a
चित्रमाल्याम्बरधरं पताकाशतशोभितम् ॥	SV-01-13-194-056c
सालमुत्पाठ्य पाणिभ्यामुद्यम्य च रणे बली ।	SV-01-13-194-057a
अभिपेदे परान्सङ्ख्ये वज्रपाणिरिवासुरान् ॥	SV-01-13-194-057c
भीमसेनभयार्तानि फल्गुनाभिहतानि च ।	SV-01-13-194-058a
न शेकुस्तान्यनीकानि धार्तराष्ट्रान्निरीक्षितुम् ॥	SV-01-13-194-058c
तानि सम्भ्रान्तयोधानि श्रान्तवाजिगजानि च ।	SV-01-13-194-059a
दिशः प्राकालयद्भीमो दिवीवाभ्राणि मारुतः ॥	SV-01-13-194-059c
तान्निवृत्तान्निरानन्दान्हरवारणवाजिनः ।	SV-01-13-194-060a
नानुसस्रुर्न चाजघ्नुर्नोचुः किञ्चिच्च दारुणम् ।	SV-01-13-194-060c
स्वमेव शिबिरं जग्मुः क्षत्रियाश्शरविक्षताः ॥	SV-01-13-194-060e
परेऽप्यभिययुर्हृष्टाः पुरं पौरसुखावहाः ।	SV-01-13-194-061a
मुहूर्तमभवद्वैरं तेषां वै पाण्डवैस्सह ॥	SV-01-13-194-061c
यावत्तद्युद्धमभवन्महद्देवासुरोपमम् ।	SV-01-13-194-062a
तावदेवाभवच्छान्तं निवृत्ता वै महारथाः ॥	SV-01-13-194-062c
सुव्रतं चक्रिरे सर्वे सुप्राप्तामब्रुवन्वधूम् ।	SV-01-13-194-063a
कृतार्थं द्रुपदं चोचुर्धृष्टद्युम्नं च पार्षतम् ॥	SV-01-13-194-063c
शकुनिस्सिन्धुराजश्च कर्णदुर्योधनावपि ।	SV-01-13-194-064a
तेषां तदभवद्दुःखं हृदि वाचा तु नाब्रुवन् ॥	SV-01-13-194-064c
ततः प्रयाता राजानस्सर्व एव यथागतम् ।	SV-01-13-194-065a
धार्तराष्ट्रा हि ते सर्वे गता नागपुरं तदा ॥	SV-01-13-194-065c
प्रागेव पूररोधात्तु पाण्डवैरश्वसादिनः ।	SV-01-13-194-066a
प्रेषिता गच्छतारिष्टानस्मानाख्यात शौरये ॥	SV-01-13-194-066c
ते त्वदीर्घेण कालेन गत्वा द्वारवतीं पुरीम् ।	SV-01-13-194-067a
ऊचुस्सङ्कर्षणोपेन्द्रौ वचनं वचनक्षमौ ॥	SV-01-13-194-067c
कुशलं पाण्डवास्सर्वानाहुस्स्मान्धकवृष्णयः ।	SV-01-13-194-068a
आत्मनश्चाहतानाहुर्विमुक्ताञ्जातुषाद्गृहात् ॥	SV-01-13-194-068c
समाजे द्रौपदीं स्माहुर्लब्धां राजीवलोचनाम् ।	SV-01-13-194-069a
आत्मनः सदृशीं सर्वैः शीलवृत्तसमाधिभिः ॥	SV-01-13-194-069c
तच्छ्रुत्वा वचनं कृष्णस्तानुवाचोत्तरं वचः ।	SV-01-13-194-070a
सर्वमेतदहं जाने वधात्तस्य तु रक्षसः ॥	SV-01-13-194-070c
तत उद्योजयामास माधवश्चतुरङ्गिणीम् ।	SV-01-13-194-071a
सेना समुपयात्तूर्णं पाञ्चालनगरीं प्रति ॥	SV-01-13-194-071c
ततस्सङ्कर्षणश्चैव केशवश्च महाबलः ।	SV-01-13-194-072a
यादवैस्सह सर्वैश्च पाण्डवानभिजग्मतुः ॥	SV-01-13-194-072c
पितृष्वसारं सम्पूज्य द्रुपदं च यथाविधि ।	SV-01-13-194-073a
द्रौपदीं भूषणैश्शुभ्रैर्भूषयित्वा महाधनैः ॥	SV-01-13-194-073c
न्यायतः पूजिता राज्ञा द्रुपदेन महात्मना ।	SV-01-13-194-074a
रेमिरे पाण्डवैस्सार्धं ते पाञ्चालपुरे तदा ॥ ॥	SV-01-13-194-074c
	
	
	
	
	
अध्यायः195	
	
	
	
वैशम्पायनः-	SV-01-14-195-001
ततस्स्वयंवरे वृत्ते राजानस्सर्व एव ते ।	SV-01-14-195-001a
यथागतं विप्रजग्मुर् विदित्वा पाण्डवान् वृतान् ॥	SV-01-14-195-001c
अथ दुर्योधनो राजा विमना भ्रातृभिस्सह ।	SV-01-14-195-002a
अश्वत्थाम्ना मातुलेन कर्णेन च कृपेण च ।	SV-01-14-195-002c
विनिवृत्तो वृतं दृष्ट्वा द्रौपद्या श्वेतवाहनम् ॥	SV-01-14-195-002e
अथ दुश्शासनं राजा मन्दं मन्दमिवाब्रवीत् ॥	SV-01-14-195-003ac
यद्यसौ ब्राह्मणो न स्यान्न च विन्देत द्रौपदीम् ।	SV-01-14-195-004a
न हि तं तत्त्वतो राज वेद कश्चिद्धनञ्जयम् ॥	SV-01-14-195-004c
धिगस्मत्पौरुषं पञ्च यद्धरन्तीह पाण्डवाः ।	SV-01-14-195-005a
दैवमेव परं मन्ये पौरुषं तु निरर्थकम् ॥	SV-01-14-195-005c
एवं सम्भाषमाणास्ते निन्दन्तश्च पुरोचनम् ।	SV-01-14-195-006a
विविशुर्हास्तिनपुरं दीना विगतचेतसः ॥	SV-01-14-195-006c
त्रस्ता विगतसङ्कल्पा दृष्ट्वा पार्थान् महौजसः ।	SV-01-14-195-007a
विमुक्तान् हव्यवाहाच्च संयुक्तान् द्रुपदेन च ॥	SV-01-14-195-007c
धृष्टद्युम्नं च सञ्चिन्त्य तथैव च शिखण्डिनम् ।	SV-01-14-195-008a
द्रुपदस्यात्मजांश्चान्यान् सर्वयुद्धविशारदान् ॥	SV-01-14-195-008c
विदुरस्त्वथ ताञ्श्रुत्वा द्रौपद्या पाण्डवान् वृतान् ।	SV-01-14-195-009a
व्रीडितान् धार्तराष्ट्रांश्च भग्नदर्पानुपागतान् ॥	SV-01-14-195-009c
ततः प्रीतमनाः क्षत्ता धृतराष्ट्रं विशाम्पते ।	SV-01-14-195-010a
उवाच कुरवो दिष्ट्या वर्धन्त इति विस्मितः ॥	SV-01-14-195-010c
वैचित्रवीर्यस्तु नृपो निशम्य विदुरस्य तत् ।	SV-01-14-195-011a
अब्रवीत् परमप्रीतो दिष्ट्या दिष्ट्येति कौरवः ॥	SV-01-14-195-011c
मन्यते स वृतं पुत्रं ज्येष्ठं द्रुपदकन्यया ।	SV-01-14-195-012a
दुर्योधनमविज्ञानात् प्रज्ञाचक्षुर्नरेश्वरः ॥	SV-01-14-195-012c
अथ त्वाज्ञापयामास द्रौपद्या भूषणं बहु ।	SV-01-14-195-013a
आनीयतां वै कृष्णेति पुत्रं दुर्योधनं तदा ॥	SV-01-14-195-013c
अथास्म पश्चाद्विदुर आचख्यौ पाण्डवान् वृतान् ।	SV-01-14-195-014a
सर्वान् कुशलिनो राजन् पूजितान् द्रुपदेन च ॥	SV-01-14-195-014c
एतच्छ्रुत्वा तु वचनं विदुरस्य नराधिपः ।	SV-01-14-195-015a
आकारच्छादनार्थं तु दिष्ट्या दिष्ट्येति चाब्रवीत् ॥	SV-01-14-195-015c
एवं विदुर भद्रं ते यदि जीवन्ति पाण्डवाः ।	SV-01-14-195-016a
साध्वाचारा तथा कुन्ती सम्बन्धो द्रुपदेन च ।	SV-01-14-195-016c
बभूव परमश्लाघ्यो दिष्ट्या दिष्ट्येति चाब्रवीत् ॥	SV-01-14-195-016e
धृतराष्ट्रः-	SV-01-14-195-017
अन्ववाये वसोर्जातः प्रकृष्टे मान्यके कुले ।	SV-01-14-195-017a
वृत्तविद्यातपोवृद्धः पार्थिवानां धुरन्धरः ॥	SV-01-14-195-017c
पुत्राश्चास्य तथा पौत्रास् सर्वे सुचरितव्रताः ।	SV-01-14-195-018a
तेषां सम्बन्धिनश्चान्ये बहवस्सुमहाबलाः ॥	SV-01-14-195-018c
यथैव पाण्डोः पुत्रास्ते ततोऽप्यभ्यधिका मम ।	SV-01-14-195-019a
सेयमभ्यधिकान्येभ्यो वृत्तिर्विदुर मे मता ॥	SV-01-14-195-019c
यत्ते कुशलिनो वीरा मित्रवन्तश्च महारथाः ।	SV-01-14-195-020a
मित्रवन्तोऽभवन्पुत्रा दुर्योधनमुखास्तथा ॥	SV-01-14-195-020c
का हि द्रुपदमासाद्य मित्रं क्षत्तस्सबान्धवम् ।	SV-01-14-195-021a
न बुभूषेद्भवेनार्थं गतश्रीरपि पार्थिवः ॥	SV-01-14-195-021c
वैशम्पायनः-	SV-01-14-195-022
तं तथा भाषमाणं तु विदुरः प्रत्यभाषत ।	SV-01-14-195-022a
विदुरः-	SV-01-14-195-022
नित्या भवतु ते बुद्धिर् एषा राजञ्छतं समाः ।	SV-01-14-195-022c
वैशम्पायनः-	SV-01-14-195-022
इत्युक्त्वा प्रययौ राजन् विदुरस्स्वं निवेशनम् ॥	SV-01-14-195-022e
ततो दुर्योधनश्चैव राधेयश्च विशाम्पते ।	SV-01-14-195-023a
धृतराष्ट्रस्य तच्छ्रुत्वा वचोऽब्रूतामिदं ततः ॥	SV-01-14-195-023c
दुर्योधनः-	SV-01-14-195-024
सन्निधौ विदुरस्य त्वां वक्तुं न नृप शक्नुमः ।	SV-01-14-195-024a
विविक्तमिति वक्ष्यावः किं तवेदं चिकीर्षितम् ॥	SV-01-14-195-024c
सपत्नवृद्धिं यत्तात मन्यसे वृद्धिमात्मनः ।	SV-01-14-195-025a
अभिष्टौषि च यत् क्षत्तुस् समीपे द्विपदांवर ॥	SV-01-14-195-025c
अन्यस्मिन्नृप कर्तव्ये त्वमन्यत् कुरुषेऽनघ ।	SV-01-14-195-026a
तेषां बलविघातो हि कर्तव्यस्तात नित्यशः ॥	SV-01-14-195-026c
ते वयं प्राप्तकालस्य चिकित्सां मन्त्रयामहे ।	SV-01-14-195-027a
यथा नो न ग्रसेयुस्ते सपुत्रगणबान्धवान् ॥ 	SV-01-14-195-027c
वैशम्पायनः-	SV-01-14-195-028
दुर्योधनेनैवमुक्तः कर्णेन च विशाम्पते ।	SV-01-14-195-028a
पुत्रं च सूतपुत्रं च धृतराष्ट्रोऽब्रवीदिदम् ॥ 	SV-01-14-195-028c
धृतराष्ट्ः-	SV-01-14-195-029
अहमप्येवमेवैतच् चिन्तयामि यथा युवाम् ।	SV-01-14-195-029a
विवेतं नाहमिच्छामि त्वाकारं विदुरं प्रति ॥	SV-01-14-195-029c
अतस्तेषां गुणानेव कीर्तयामि विशेषतः ।	SV-01-14-195-030a
न च बुध्येत विदुरो ममाभिप्रायमिङ्गितैः ॥	SV-01-14-195-030c
यच्च वै मन्यसे प्राप्तं तद्ब्रूहि सुयोधन ।	SV-01-14-195-031a
राधेय मन्यसे त्वं च यत् प्राप्तं तद्ब्रवीहि मे ॥	SV-01-14-195-031c
दुर्योधन उवाच ।	SV-01-14-195-032
प्रच्छन्नैः कुशलैर्विप्रैस् सुतुष्टैराप्तकारिभिः ।	SV-01-14-195-032a
कुन्तीपुत्रान् भेदयामो माद्रीपुत्रौ च पाण्डवौ ॥	SV-01-14-195-032c
अथवा द्रुपदो राजा महद्भिर्धनसञ्चयैः ।	SV-01-14-195-033a
पुत्राश्चास्य प्रलोभ्यन्ताम् अमात्याश्चैव सर्वशः ॥	SV-01-14-195-033c
परित्यजेद्यथा राजा कुन्तीपुत्रं युधिष्ठिरम् ।	SV-01-14-195-034a
अथ तत्रैव वा तेषां निवासं रोचयन्तु ते ॥	SV-01-14-195-034c
इहैषां दोषवद्वासं वर्णयन्तु पृथक्पृथक् ।	SV-01-14-195-035a
ते भिद्यमानास्तत्रैव मनः कुर्वन्तु पाण्डवाः ॥	SV-01-14-195-035c
अथवा कुशलाः केचिद् उपायकुशलैर्नरैः ।	SV-01-14-195-036a
इतरेतरतः पार्थान् भेदयन्त्वनुरागतः ॥	SV-01-14-195-036c
व्युत्थापयन्तु वा कृष्णां बहुत्वात् सुकरं हि तत् ।	SV-01-14-195-037a
अथवा पाण्डवांस्तस्यां भेदयन्तु ततश्च ताम् ॥	SV-01-14-195-037c
भीमसेनस्य वा राजन्नुपायकुशलैर्नरैः ।	SV-01-14-195-038a
मृत्युर्विधीयतां छन्नैस् स हि तेषां बलाधिकः ॥	SV-01-14-195-038c
तस्मिंस्तु निहते राजन् हतोत्साहा हतौजसः ।	SV-01-14-195-039a
यतिष्यन्ते न राज्याय स हि तेषां व्यपाश्रयः ॥	SV-01-14-195-039c
अजेयो ह्यर्जुनस्सङ्ख्ये पृष्ठगोपे वृकोदरे ।	SV-01-14-195-040a
तमृते फाल्गुनो युद्धे राधेयस्य न पादभाक् ॥	SV-01-14-195-040c
ते जानन्तो हि दौर्बल्यं भीमसेने हते सति ।	SV-01-14-195-041a
अस्मान् बलवतो मत्वा न शिष्यन्त्यबलीयसः ॥	SV-01-14-195-041c
इहागतेषु पार्थेषु निदेशवशवर्तिषु ।	SV-01-14-195-042a
प्रवर्तिष्यामहे राजन् यथाश्रद्धं यथासुखम् ॥	SV-01-14-195-042c
दर्पं विदधतां तेषां केचिदत्र मनस्विनः ।	SV-01-14-195-043a
द्रुपदस्यात्मजा राजंस् ते भिद्यन्तां ततः परैः ॥	SV-01-14-195-043c
अथवा दर्शनीयाभिः प्रमदाभिर्विलोभ्यताम् ।	SV-01-14-195-044a
एकैकः पाण्डुपुत्राणां ततः कृष्णा विरज्यताम् ॥	SV-01-14-195-044c
प्रेष्यतां वाऽपि राजेन्द्र तेषामागमनाय हि ।	SV-01-14-195-045a
तेऽल्पोपहारैस्सन्धाय पध्यन्तामाप्तकारिभिः ॥	SV-01-14-195-045c
एतेषामप्युपायानां निर्दोषो यो मतस्तव ।	SV-01-14-195-046a
तस्य प्रयोगमातिष्ठ पुरा कालोऽतिवर्तते ॥	SV-01-14-195-046c
यावद्ध्यकृतविश्वासा द्रुपदे पार्थिवर्षभे ।	SV-01-14-195-047a
तावदेव हि ते शक्यास्ते न शक्यास्तु ततः परम् ॥	SV-01-14-195-047c
सैषा मम मती राजन् पाण्डवान् प्रति दृश्यते ।	SV-01-14-195-048a
साध्वी वा यदि वाऽसाध्वी किं वा राधेय मन्यसे ॥	SV-01-14-195-048c
कर्णः-	SV-01-14-195-049
दुर्योधन तव प्रज्ञा न सम्यगिति मे मतिः ।	SV-01-14-195-049a
न ह्युपायेन शक्यास्ते पाण्डवाः कुरुनन्दन ॥	SV-01-14-195-049c
पूर्वमेव हि ते सर्वैर् उपायैर्यतितास्त्वया ।	SV-01-14-195-050a
निग्रहीतुं त्वया वीराश् शकिता न तु भारत ॥	SV-01-14-195-050c
इहैव वर्तमानास्ते समीपे तव पार्थिव ।	SV-01-14-195-051a
अजातपक्षाश्शिशवो न शक्यास्तव बाधितुम् ॥	SV-01-14-195-051c
जातपक्षा विदेशस्था विवृद्धास्सर्व एव ते ।	SV-01-14-195-052a
नोपायसाध्याः कौन्तेया ममैषा मतिरच्युता ॥	SV-01-14-195-052c
न च ते व्यसनैश्शक्या योक्तुं दृष्टगुणा हि ते ।	SV-01-14-195-053a
शक्ताः खल्वीप्सवश्चैव पितृपैतामहं पदम् ॥	SV-01-14-195-053c
परस्परेण भेदश्च नाधातुं तेषु शक्यते ।	SV-01-14-195-054a
एकस्यां हि यथा पत्न्यां न भिद्यन्ते कथञ्चन ॥	SV-01-14-195-054c
न चापि कृष्णा शक्येत तेभ्यो भेदयितुं परैः ।	SV-01-14-195-055a
परिद्यूनान् वृतवती किमुताद्य प्रतापिनः ॥	SV-01-14-195-055c
ईप्सितश्च गुणस्स्त्रीणाम् एकस्या बहुभर्तृता ।	SV-01-14-195-056a
तं च प्राप्तवती कृष्णा सा न भेदयितुं क्षमा ॥	SV-01-14-195-056c
आर्यवृत्तश्च पाञ्चालस् स च राजा धृतव्रतः ।	SV-01-14-195-057a
न सन्त्यक्ष्यति कौन्तेयान् राज्यदानैरपि ध्रुवम् ॥	SV-01-14-195-057c
तथाऽस्म पुत्रो गुणवान् अनुरक्तश्च पाण्डवान् ।	SV-01-14-195-058a
तस्मान्नोपायसाध्यांस्तान् अहं मन्ये कथञ्चन ॥	SV-01-14-195-058c
इदमद्यं क्षमं कर्तुम् अस्माकं भरतर्षभ ।	SV-01-14-195-059ac
यावन्न कृतमूलाश्च पाण्डवेया विशाम्पते ।	SV-01-14-195-060a
तावत् प्रहरणीयास्ते रोचतां तत्र विक्रमः॥	SV-01-14-195-060c
अस्मत्पक्षो महानद्य यावत् पाञ्चालको लघुः ।	SV-01-14-195-061a
तावत् प्रहरणं तेषां क्रियतामिति रोचये ॥	SV-01-14-195-061c
वाहनानि प्रभूतानि मित्राणि बहुलानि च ।	SV-01-14-195-062a
यावन्न तेषां गान्धारे तावदेवाशु विक्रम ॥	SV-01-14-195-062c
यावच्च राजा पाञ्चाल्यो नोद्यमे कुरुते मनः ।	SV-01-14-195-063a
कुन्तीपुत्रैर्महावीर्यैस् तावदेवाशु विक्रम ॥	SV-01-14-195-063c
सदा च वैरी द्रुपदस् सततं निकतस्त्वया ।	SV-01-14-195-064a
यावन्न वर्धते मित्रै रोचतां तत्र विक्रमः ॥	SV-01-14-195-064c
यावन्नायाति वार्ष्णेयः कर्षन् यादववाहिनीम् ।	SV-01-14-195-065a
राज्यार्थे पाण्डवेयानां तावदेवाशु विक्रम ॥	SV-01-14-195-065c
वसूनि विविधान् भोगान् राज्यमेव च केवलम् ।	SV-01-14-195-066a
नासाध्यमस्ति कृष्णस्य पाण्डवार्थे विशाम्पते ॥	SV-01-14-195-066c
विक्रमेण मही प्राप्ता भरतेन महात्मना ।	SV-01-14-195-067a
विक्रमेण लोकांस्त्रीञ् जितवान् पाकशासनः ॥	SV-01-14-195-067c
विक्रमं च प्रशंसन्ति क्षत्रियस्य विशाम्पते ।	SV-01-14-195-068a
स्वको हि धर्मश्शूराणां विक्रमः पार्थिवर्षभ ॥	SV-01-14-195-068c
ते बलेन वयं राजन् महता चतुरङ्गिणा ।	SV-01-14-195-069a
प्रमथ्य द्रुपदं शीघ्रम् आनयामेह पाण्डवान् ॥	SV-01-14-195-069c
न हि साम्ना न भेदेन नच दानेन पाण्डवाः ।	SV-01-14-195-070a
शक्यास्साधयितुं तस्माद् विक्रमेणैव ताञ्जहि ॥	SV-01-14-195-070c
विक्रमेणैव जित्वेमाम् अखिलां भुङ्क्ष्व मेदिनीम् ।	SV-01-14-195-071a
नान्यमत्र प्रपश्यामि कार्योपायं जनाधिप ॥	SV-01-14-195-071c
वैशम्पायनः-	SV-01-14-195-072
श्रुत्वा स राधेयवचो धृतराष्ट्रः प्रतापवान् ।	SV-01-14-195-072a
अभिपूज्य ततः पश्चाद् इदं वचनमब्रवीत् ॥	SV-01-14-195-072c
धृतराष्ट्रः-	SV-01-14-195-073
उपपन्नं महाप्राज्ञे कृतास्त्रे सूतनन्दने ।	SV-01-14-195-073a
त्वयि विक्रमसम्पन्नम् इदं वचनमीदृशम् ॥	SV-01-14-195-073c
भूय एव तु भीष्मश्च द्रोणो विदुर एव च ।	SV-01-14-195-074a
युवां च कुरुतं बुद्धिं भवेद्यावत् सुखोदयः ॥	SV-01-14-195-074c
वैशम्पायनः-	SV-01-14-195-075
तत आनाय्य तान् सर्वान् मन्त्रिणस्सुमहायशाः ।	SV-01-14-195-075a
धृतराष्ट्रो महाराज मन्त्रयामास वै तदा ॥ 	SV-01-14-195-075c
भीष्मः-	SV-01-14-195-076
न रोचते विक्रमस्तु पाण्डुपुत्रैः कथञ्चन ।	SV-01-14-195-076a
यथैव धृतराष्ट्रो मे तथा पाण्डुरसंशयम् ॥	SV-01-14-195-076c
गान्धार्याश्च यथा पुत्रास्तथा कुन्तीसुता मताः ।	SV-01-14-195-077a
यथा च मम ते रक्ष्या धृतराष्ट्र तथा तव ॥	SV-01-14-195-077c
यथा च मम राज्ञश्च तथा दुर्योधनस्य ते ।	SV-01-14-195-078a
तथा कुरूणां सर्वेषाम् अन्येषामपि पार्थिव ॥	SV-01-14-195-078c
एवं गते विग्रहं तैर्न रोचे सन्धाय वीरैर्दीयतामर् भूमिः ।	SV-01-14-195-079a
तेषामपीदं प्रपितामहानां राज्यं पितुश्चैव कुरूत्तमानाम् ॥	SV-01-14-195-079c
दुर्योधन यथा राज्यं त्वमिदं तात पश्यसि ।	SV-01-14-195-080a
मम पैतृकमेवेति तथा तेषामपि प्रभो ॥	SV-01-14-195-080c
यदि राज्यं न ते प्राप्ताः पाण्डवेयास्तरस्विनः ।	SV-01-14-195-081a
कुत एतत्तवापीदं भारतस्यापि कस्य चित् ॥	SV-01-14-195-081c
अथ धर्मेण राज्यं त्वं प्राप्तवान् भरतर्षभ ।	SV-01-14-195-082a
तेऽपि राज्यमनुप्राप्ताः पूर्वमेव न संशयः ॥	SV-01-14-195-082c
मधुरेणैवमुक्त्वा तान् राज्यस्यार्धं प्रदीयताम् ।	SV-01-14-195-083a
एतद्धि पुरुषव्याघ्र हितं सर्वजनस्य नः ॥	SV-01-14-195-083c
अतोऽन्यथा चेत् क्रियते अहितं नो भविष्यति ।	SV-01-14-195-084a
तवाप्यधर्मस्सकलो भविष्यति न संशयः ॥	SV-01-14-195-084c
त्वय्यप्यकीर्तिविपुला भविष्यति न संशयः ।	SV-01-14-195-085a
कीर्तिरक्षणमातिष्ठेत् कीर्तिर्हि विमलं फलम् ।	SV-01-14-195-085c
नष्टकीर्तेर्मनुष्यस्य जीवितं ह्यफलं स्मृतम् ॥	SV-01-14-195-085e
यावत्कीर्तिर्मनुष्यस्य लोके भवति भारत ।	SV-01-14-195-086a
तावज्जीवति गान्धरे नष्टकीर्तिस्तु नश्यति ॥	SV-01-14-195-086c
तदिदं समुपातिष्ठ धर्मं कुरुकुलोचितम् ।	SV-01-14-195-087a
अनुरूपं महाबाहो पूर्वेषामात्मनः कुरु ॥	SV-01-14-195-087a
दिष्ट्या चिरन्ति ते वीरा दिष्ट्या जीवति सा पृथा ।	SV-01-14-195-088a
दिष्ट्या पुरोचनः पापो न सकामोऽत्ययं गतः ॥	SV-01-14-195-088c
तदाप्रभृति गान्धारे न शक्नोम्यभिवीक्षितुम्  ।	SV-01-14-195-089a
अदाहयो यदा प्रार्थास् त्वमग्नौ जतुवेशमनि ॥	SV-01-14-195-089c
लोके प्राणभृतां किञ्चिच् छ्रुत्वा कुन्तीं तथागताम् ।	SV-01-14-195-090a
दुःखं तु जायते राजन् भवान् सर्वस्य कारणम् ॥	SV-01-14-195-090c
न चापि दोषेण तथा लोको वोत्ति पुरोचनम् ।	SV-01-14-195-091a
यथा त्वां पुरुषव्याघ्र लोको दोषेण गच्छति ॥	SV-01-14-195-091c
तदिदं जीवितं तेषां तव किल्बिषनाशनम् ।	SV-01-14-195-092a
सम्मन्तव्यं महाराज पाण्डवानां च दर्शनम् ॥	SV-01-14-195-092c
न चापि तेषां वीराणां जयतां कुरुनन्दन ।	SV-01-14-195-093a
पित्र्योंशश्शक्य आदातुम् अपि वज्रभृता स्वयम् ॥	SV-01-14-195-093c
ते हि धर्मे स्थितास्सर्वे सर्वे चैवैकचेतसः ।	SV-01-14-195-094a
अधर्मेण निरस्ताश्च तुल्ये राज्ये च धर्मतः ॥	SV-01-14-195-094c
यदि धर्मस्त्वया कार्यो यदि कार्यं प्रियं च मे ।	SV-01-14-195-095a
क्षेमं च यदि कर्तव्यं राज्यं तेभ्यः प्रयच्छताम् ॥ ॥	SV-01-14-195-095c
	
	
	
	
	
	
	
अध्यायः 96	
	
	
	
द्रोणः-	SV-01-14-196-001
मन्त्राय समुपानीतैर् धृतराष्ट्र हितैर्नृप ।	SV-01-14-196-001a
धर्म्यं पथ्यं यशस्यं च वाच्यमित्यनुशुश्रुमः ॥	SV-01-14-196-001c
ममाप्येषा मतिस्तात या भीष्मस्य महात्मनः ।	SV-01-14-196-002a
संविभज्यास्तु कौन्तेया धर्म एष सनातनः ॥	SV-01-14-196-002c
प्रेष्यतां द्रुपदायाशु नरः कश्चित् प्रियंवदः ।	SV-01-14-196-003a
बहुलं रत्नमादाय तेषामर्थाय भारत ॥	SV-01-14-196-003c
मिथः कृत्यं च तस्मै स आदाय वसु गच्छतु ।	SV-01-14-196-004a
वृद्धिं च परमां ब्रूयात् तत्संयोगोद्भवां तथा ॥	SV-01-14-196-004c
सुप्रीयमाणं त्वां ब्रूयाद् राजन् दुर्योधनं तथा ।	SV-01-14-196-005a
असकृद्द्रुपदे चैव धृष्टद्युम्ने च भारत ॥	SV-01-14-196-005c
उचितत्वं प्रियत्वं च योगस्यापि च वर्णयेत् ।	SV-01-14-196-006a
पुनः पुनश्च कौन्येयान् माद्रीपुत्रौ च सान्त्वयेत् ॥	SV-01-14-196-006c
हिरण्मयानि शुभ्राणि बहून्याभरणानि च ।	SV-01-14-196-007a
वचनात्तव राजेन्द्र द्रौपद्यास्सम्प्रयच्छतु ॥	SV-01-14-196-007c
तथा द्रुपदपुत्राणां सर्वेषां भरतर्षभ ।	SV-01-14-196-008a
पाण्डवानां च सर्वेषां कुन्त्या युक्तानि यानि च ।	SV-01-14-196-008c
दत्त्वा तानि महार्हाणि पाण्डवान् सम्प्रहर्षय ॥	SV-01-14-196-008e
एवं सान्त्वसमायुक्तं द्रुपदं पाण्डवैस्सह ।	SV-01-14-196-009a
उक्त्वा सोऽनन्तरं ब्रूयात् तेषामागमनं प्रति ॥	SV-01-14-196-009c
अनुज्ञातेषु वीरेषु बलं गच्छतु शोभनम् ।	SV-01-14-196-010a
दुश्शासनो विकर्णश्च पाण्डवानानयत्विह ॥	SV-01-14-196-010c
ततस्ते पार्थिवश्रेष्ठाः पूज्यमानास्सदा त्वया ।	SV-01-14-196-011a
प्रकृतीनामनुमते पदे स्थास्यन्ति पैतृके ॥	SV-01-14-196-011c
एवं तव महाराज तेषु पुत्रेषु चैव हि ।	SV-01-14-196-012a
वृत्तमौपयिकं मन्ये भीष्मेण सह भारत ॥	SV-01-14-196-012c
कर्णः-	SV-01-14-196-013
योजितावर्थमानाभ्यां सर्वकार्येष्वनन्तरौ ।	SV-01-14-196-013a
न मन्त्रयेतां त्वच्छ्रेयः किमद्भुततरं ततः ॥	SV-01-14-196-013c
दुष्टेन मनसा यो वै प्रच्छन्नेनान्तरात्मना ।	SV-01-14-196-014a
ब्रूयान्निश्श्रेयसं नैव कथं कुर्यात् सतां मतम् ॥	SV-01-14-196-014c
न मित्राण्यर्थकृच्छ्रेषु श्रेयसे वेतराय वा ।	SV-01-14-196-015a
विधिपूर्वं हि सर्वस्य दुःखं वा यदि वा सुखम् ॥	SV-01-14-196-015c
कृतप्रज्ञोऽकृतप्रज्ञो बालो वृद्धश्च मानवः ।	SV-01-14-196-016a
ससहायोऽसहायश्च सर्वं सर्वत्र विन्दति ॥	SV-01-14-196-016c
श्रूयते हि पुरा कश्चिद् विनिन्द इति श्रुतः ।	SV-01-14-196-017a
आसीद्राजगृहे राजा मागधानां महीपतिः ॥	SV-01-14-196-017c
स हीनः करणैस्सर्वैर् उच्छ्वासपरमो नृपः ।	SV-01-14-196-018a
अमात्यसंस्थस्सर्वेषु कार्येष्वेवाभवत्तदा ॥	SV-01-14-196-018c
तस्यामात्या बभूवुस्ते अन्योन्यसहितास्तदा ॥	SV-01-14-196-019ac
तस्यामात्यो महाकर्णिर् बभूवैकेश्वरः पुरा ।	SV-01-14-196-020a
स लब्धबलमात्मानं मन्यमानोऽवमन्यते ॥	SV-01-14-196-020c
स राज्ञो बसुरत्नानि स्त्रियो भोज्यानि यानि च ।	SV-01-14-196-021a
आददे सर्वतो मूढ ऐश्वर्यं च स्वयं तदा ॥	SV-01-14-196-021c
तदादाय च लुब्धस्य लोभाल्लोभः प्रवर्तते ।	SV-01-14-196-022a
तथा हि सर्वमादाय राज्यमस्य जिहीर्षति ॥	SV-01-14-196-022c
हीनस्य करणैस्सर्वैर् उच्छ्वासपरमस्य च ।	SV-01-14-196-023a
यतमानो न शक्नोति राज्यं कर्तुमिति श्रुतिः ॥	SV-01-14-196-023c
किमन्यद्विहिता देव तस्य कापुरुषेन्द्रता ।	SV-01-14-196-024a
यदि ते विहितं राज्यं भविष्यति न संशयः ॥	SV-01-14-196-024c
मिषतस्सर्वलोकस्य स्थास्यते त्वयि तद्ध्रुवम् ।	SV-01-14-196-025a
अतोऽन्यथा चेद्विहितं यतमानो न लप्स्यसे ॥	SV-01-14-196-025c
एवं विद्वन्नुपादत्स्व मन्त्रिणां साध्वसाधुताम् ।	SV-01-14-196-026a
दुष्टानां चैव बोद्धव्यम् अदुष्टानां चैव भाषितम् ॥	SV-01-14-196-026c
द्रोणः-	SV-01-14-196-027
विद्म ते भावदोषेण यदर्थमिदमुच्यते ।	SV-01-14-196-027a
दुष्टः पाण्डवहेतोस्त्वं दोषं ख्यापयसे च नः ॥	SV-01-14-196-027c
हितं तु परमं कर्ण ब्रवीमि कुरुवर्धनम् ।	SV-01-14-196-028a
अथ त्वं मन्यस दुष्टं व्रूहि यत् परमं हितम् ॥	SV-01-14-196-028c
अतोऽन्यथा चेत् क्रियते यद्ब्रवीमि परं हितम् ।	SV-01-14-196-029a
कुरवोऽपि नशिष्यन्ति नचिरेणैव मे मतिः ॥ 	SV-01-14-196-029c
विदुरः-	SV-01-14-196-030
राजन्निस्संशयं श्रेयो वाच्यस्त्वमसि बान्धवैः ।	SV-01-14-196-030a
न त्वं शुश्रूषमाणो हि वाक्यं सम्प्रति भाषसि ॥	SV-01-14-196-030c
हितं हि तव तद्वाक्यम् उक्तवान् कुरुसत्तमः ।	SV-01-14-196-031a
भीष्मश्शान्तनवो राजा महावीर्योराक्रमः ॥	SV-01-14-196-031c
तथा द्रोणेन बहुधा भाषितं हितमुत्तमम् ।	SV-01-14-196-032a
तच्च राधासुतः कर्णो मन्यते न हितं वचः ॥	SV-01-14-196-032c
चिन्तयंश्च न पश्यामि राजंस्तव सुहृत्तमम् ।	SV-01-14-196-033a
आभ्यां पुरुषसिंहाभ्यां यो वा स्यात् प्रज्ञयाऽधिकः ॥	SV-01-14-196-033c
इमौ हि वृद्धौ वयसा प्रज्ञया च श्रुतेन च ।	SV-01-14-196-034a
समानौ त्वयि राजेन्द्र तेषु पाण्डुसुतेषु च ॥	SV-01-14-196-034c
धर्मे चानवमौ राजन् सत्यतायां च भारत ।	SV-01-14-196-035a
रामाद्दाशरथेश्चैव गयाच्चैव न संशयः ॥	SV-01-14-196-035c
न चोक्तवन्तावश्रेयः पुरस्तादपि किञ्चन ।	SV-01-14-196-036a
न चाप्यपकृतं किञ्चिद् अनयोर्लक्ष्यते त्वयि ॥	SV-01-14-196-036c
ताविमौ पुरुषव्याघ्रावनागसि नृप त्वयि ।	SV-01-14-196-037a
न मन्त्रयेतां त्वच्छ्रेयः कथं सत्यपराक्रमौ ॥	SV-01-14-196-037c
प्रज्ञावन्तौ नरश्रेष्ठावस्मिँल्लोके नराधिप ।	SV-01-14-196-038a
त्वन्निमित्तमतो नेमौ किञ्चिज्जिह्मं वदिष्यतः ॥	SV-01-14-196-038c
इति मे नैष्ठिकी बुद्धिर् वर्तते कुरुनन्दन ।	SV-01-14-196-039a
न चार्थहेतोर्धर्मज्ञौ वक्ष्यतः पक्षसंश्रितम् ।	SV-01-14-196-039c
एतद्धि परमं श्रेयो मेनाते तव भारत ॥	SV-01-14-196-039e
अथ ते हृदये राजन् विशेषस्तेषु वर्तते ।	SV-01-14-196-040a
अन्तरस्थं विवृण्वानाश् श्रेयः कुर्युर्न ते ध्रुवम् ॥	SV-01-14-196-040c
एतदर्थं महात्मानविमौ राजन् महाद्युती ।	SV-01-14-196-041a
नोचतुर्विवृतं किञ्चिन्न ह्येष तव निश्चयः ॥	SV-01-14-196-041c
तथाप्यशक्यतां तेषाम् आहतुः पुरुषर्षभौ ।	SV-01-14-196-042a
तत् तथा पुरुषव्याघ्र तव तद्भद्रमस्तु ते ॥	SV-01-14-196-042c
कथं हि पाण्डवश्श्रीमान् सव्यसाची धनञ्जयः ।	SV-01-14-196-043a
शक्यो हि जेतुं सङ्ग्रामे राजन् मघवताऽपि हि ॥	SV-01-14-196-043c
भीमसेनो महाबाहुर् नागायुतबलो महान् ।	SV-01-14-196-044a
कथं स्म युधि शक्येत विजेतुममरैरपि ॥	SV-01-14-196-044c
तथैव कृतिनौ युद्धे यमौ यमसुताविव ।	SV-01-14-196-045a
कथं विषहितुं शक्यौ रणे जीवितुमिच्छता ॥	SV-01-14-196-045c
यस्मिन् धृतिरनुक्रोशः क्षमा सत्यं पराक्रमः ।	SV-01-14-196-046a
नित्यानि पाण्डवे ज्येष्ठे स जीयी न कथं रणे ॥	SV-01-14-196-046c
येषां पक्षधरो रामो येषां मन्त्री च केशवः ।	SV-01-14-196-047a
किं नु तैरजितं सङ्ख्ये येषां पक्षे च सात्यकिः ॥	SV-01-14-196-047c
द्रुपदश्श्वशुरो येषां येषां स्यालाश्च पार्षताः ।	SV-01-14-196-048a
धृष्टद्युम्नमुखा वीरा भ्रातरो द्रुपदात्मजाः ॥	SV-01-14-196-048c
चैद्यश्च येषां भ्राता च शिशुपालो महारथः । SV-01-14-196-047c	SV-01-14-196-047a
दायाद्यतां च धर्मेण सम्यक् तेषु समाचर ॥	SV-01-14-196-050ac
इदं निर्दिष्टमयशः पुरोचनकृतं महत् ।	SV-01-14-196-051a
तेषामनुग्रहेणाद्य राजन् प्रक्षालयात्मनः ॥	SV-01-14-196-051c
तेषामनुग्रहश्चायं सर्वेषां चैव नः कुले ।	SV-01-14-196-052a
जीविते परमं श्रेयः क्षत्रस्य च विवर्धनम् ॥	SV-01-14-196-052c
द्रुपदोऽपि महान् राजा कृतवैरश्च नः पुरा ।	SV-01-14-196-053a
तस्य सङ्ग्रहणं श्रेयस् स्वपक्षस्य च वर्धनम् ॥	SV-01-14-196-053c
बलवन्तश्च दाशार्हा बहवश्च विशाम्पते ।	SV-01-14-196-054a
यतः कृष्णस्ततस्ते स्युर् यतः कृष्णस्ततो जयः ॥	SV-01-14-196-054c
यच्च सान्त्वेन शक्येत कार्यं साधयितुं नृप ।	SV-01-14-196-055a
को दैवशप्तस्तत् कर्तुं विग्रहेण समाचरेत् ॥	SV-01-14-196-055c
श्रुत्वा च जीवतः पार्थान् पौरजानपदो जनः ।	SV-01-14-196-056a
बलवद्दर्शने हृष्टास् तेषां राजन् कुरु प्रियम् ॥	SV-01-14-196-056c
दुर्योधनश्च कर्णश्च शकुनिश्चापि सौबलः ।	SV-01-14-196-057a
अधर्माश्चापि दुष्प्रज्ञा बाला मैषां वचः कृथाः ॥	SV-01-14-196-057c
उक्तमेतन्मया राजन् पुरा गुणवतस्तव ।	SV-01-14-196-058a
दुर्योधनापराधेन प्रजेयं तव नश्यति ॥ ॥	SV-01-14-196-058c
	
	
	
	
	
	
अध्यायः 197	
	
	
	
धृतराष्ट्रः	SV-01-14-197-001
भीष्मश्शान्तनवश्चैव द्रोणश्चैव महामतिः ।	SV-01-14-197-001a
हितं परमकं वाक्यं त्वं च सत्यं ब्रवीषि माम् ॥	SV-01-14-197-001c
यथैव पाण्डोस्ते वीराः कुन्तीपुत्रा महाबलाः ।	SV-01-14-197-002a
तथैव धर्मतस्सर्वे मम पुत्रा न संशयः ॥	SV-01-14-197-002c
यथैव मम पुत्राणाम् इदं राज्यं विधीयते ।	SV-01-14-197-003a
तथैव पाण्डुपुत्राणाम् इदं राज्यमसंशयम् ॥	SV-01-14-197-003c
क्षत्तरानय गच्छैतान् सह मात्रा सुसत्कृतान् ।	SV-01-14-197-004a
तया च देवरूपिण्या कृष्णया सह भारत ॥	SV-01-14-197-004c
दिष्ट्या जीवन्ति ते पार्था दिष्ट्या जीवति सा पृथा ।	SV-01-14-197-005a
दिष्ट्या द्रुपदकन्यां च लब्धवन्तो महारथाः ॥	SV-01-14-197-005c
दिष्ट्या वर्धामहे सर्वे दिष्ट्या शान्तः पुरोचनः ।	SV-01-14-197-006a
दिष्ट्या मम परं दुःखम् अपनीतं महाद्युते ।	SV-01-14-197-006c
त्वमेव गत्वा विदुर तानिहानय मा चिरम् ॥	SV-01-14-197-006e
वैशम्पायनः-	SV-01-14-197-007
एवमुक्तस्ततः क्षत्ता रथमारुह्य शीघ्रगम् ।	SV-01-14-197-007a
आगात् कतिपयाहोभिः पाञ्चालान् राजधर्मवित् ॥	SV-01-14-197-007c
ततो जगाम विदुरो धृतराष्ट्रस्य शासनात् ।	SV-01-14-197-008a
सकाशं यज्ञसेनस्य पाण्डवानां च भारत ॥	SV-01-14-197-008c
आगतं विदुरं श्रुत्वा द्रुपदो राजसत्तमः ।	SV-01-14-197-009a
स्वपुत्रैस्सह धर्मात्म् पूजयामास धर्मतः॥	SV-01-14-197-009c
तत्र गत्वा स धर्मज्ञस् सर्वशास्त्रविशारदः ।	SV-01-14-197-010a
द्रुपदं न्यायतो राजन् संयुक्तमुपतस्थिवान् ॥	SV-01-14-197-010c
स चापि प्रतिजग्राह धर्मेण विदुरं ततः ।	SV-01-14-197-011a
चक्रे पूजां यथान्यायं विदुरस्य महात्मनः ॥	SV-01-14-197-011c
चक्रतुश्च यथान्यायं कुशलप्रश्नसंविदम् ।	SV-01-14-197-012a
ददर्श पाण्डवांस्तत्र वासुदेवं च भारत ॥	SV-01-14-197-012c
ततस्स्नेहात् परिष्वज्य पप्रच्छानामयं ततः ॥	SV-01-14-197-013ac
वचनाद्धृतराष्ट्रस्य स्नेहयुक्तं पुनःपुनः ।	SV-01-14-197-014a
तैश्चाप्यमितबुद्धिस्स पूजितोऽथ यथाक्रमम् ॥	SV-01-14-197-014c
पाण्डवा विनयोपेता नत्वाऽऽलोङ्ग्य विशाम्पते ।	SV-01-14-197-015a
दृष्ट्वा मुहुर्मुहू राजन् हर्षादश्रूण्यवर्तयन् ॥	SV-01-14-197-015c
दृष्ट्वा कुशलिनश्चैतान् ततस्तान् पाण्डुनन्दनान् ।	SV-01-14-197-016a
प्रददौ चापि रत्नानि विविधानि वसूनि च ॥	SV-01-14-197-016c
पाण्डवानां च कुन्त्याश्च द्रौपद्याश्च विशेषतः ।	SV-01-14-197-017a
द्रुपदस्य च पुत्राणां यथा दत्तानि कौरवैः ॥	SV-01-14-197-017c
सङ्कर्षणं वासुदेवं प्रणम्य विदुरस्ततः ।	SV-01-14-197-018a
आसने काञ्चने शुभ्रे निषसाद महामतिः ।	SV-01-14-197-018c
कृत्वा मिथस्तु सँल्लापं मुदा पुनरभाषत ॥	SV-01-14-197-018e
भीष्मद्रोणाजमीढैश्च यदुक्तं पाण्डवान् प्रति ।	SV-01-14-197-019a
अवदत्तत्र तत्सर्वं सर्वेषामनुश्रृण्वताम् ॥	SV-01-14-197-019c
प्रोवाच चामितप्रज्ञः प्रश्रितं विनयान्वितम् ।	SV-01-14-197-020a
द्रुपदं पाण्डुपुत्राणां सन्निधौ केशवस्य च ॥	SV-01-14-197-020c
विदुरः-	SV-01-14-197-021
राजञ् छृणु सहामात्यस् सपुत्रश्च वचो मम ॥	SV-01-14-197-021ac
धृतराष्ट्रस्सपुत्रं त्वां सहामात्यं सबान्धवम् ।	SV-01-14-197-022a
अब्रवीत् कुशलं राजन् प्रीयमाणः पुनःपुनः ।	SV-01-14-197-022c
प्रीतिमांस्ते दृढं चापि सम्बन्धेन नराधिप ॥	SV-01-14-197-022e
अथा भीष्मश्शान्तनवः कौरवैस्सह सर्वशः ।	SV-01-14-197-023a
कुशलं त्वां महाप्राज्ञस् सर्वतः परिपृच्छति ॥	SV-01-14-197-023c
भारद्वाजो महाप्राज्ञो द्रोणः प्रियसखस्तव ।	SV-01-14-197-024a
समाश्लेषमुपेत्य त्वां कुशलं परिपृच्छति ॥	SV-01-14-197-024c
धृतराष्ट्रस्तु पाञ्चाल त्वया सम्बन्धमेयिवान् ।	SV-01-14-197-025a
कृतार्थं मन्यतेत्मानं तथा सर्वेऽपि कौरवाः ॥	SV-01-14-197-025c
न तथा राज्यसम्प्राप्तिस् तेषां प्रीतिकरी मता ।	SV-01-14-197-026a
यथा सम्बन्धकं प्राप्य यज्ञसेन त्वया सह ॥	SV-01-14-197-026c
एतद्विदित्वा तु भवान् प्रस्थापयतु पाण्डवान् ।	SV-01-14-197-027a
द्रष्टुं हि पाण्डुदायादान् त्वरन्ते कुरवो भृशम् ॥	SV-01-14-197-027c
विप्रोषिता दीर्घकालम् एते चापि नरर्षभाः ।	SV-01-14-197-028a
उत्सुका नगरं द्रष्टुं भविष्यन्ति तथा पृथा ॥	SV-01-14-197-028c
कृष्णामपि च पाञ्चालीं सर्वाः कुरुवरस्त्रियः ।	SV-01-14-197-029a
द्रष्टुकामाः प्रतीक्षन्ते पुरं च विषयं च नः ॥	SV-01-14-197-029c
स भवान् पाण्डुपुत्राणाम् आज्ञापयतु मा चिरम् ।	SV-01-14-197-030a
गमनं सहदाराणाम् एतदागमनं मम ॥	SV-01-14-197-030c
निसृष्टेषु त्वया राजन् पाण्डवेषु महात्मसु ।	SV-01-14-197-031a
ततोऽहं प्रेषयिष्यामि धृतराष्ट्रस्य शीघ्रगान् ॥	SV-01-14-197-031c
आगमिष्यन्ति कौन्तेयाः कुन्ती च सह कृष्णया ॥ 	SV-01-14-197-032ac
द्रुपदः-	SV-01-14-197-033
एवमेतन्महाप्राज्ञ यथाऽऽत्थ विदुराद्य माम् ।	SV-01-14-197-033a
ममापि परमो हर्षस् सम्बन्धेऽस्मिन् कृते विभो ॥	SV-01-14-197-033c
गमनं चापि युक्तं स्याद् गृहमेषां महात्मनाम् ।	SV-01-14-197-034a
न तु तावन्मया युक्तम् एतद्वक्तुं स्वया गिरा ॥	SV-01-14-197-034c
यदा तु मन्यते वीरः कुन्तीपुत्रो युधिष्ठिरः ।	SV-01-14-197-035a
भीमसेनार्जुनौ चैव यमौ च पुरुषर्षभौ ।	SV-01-14-197-035c
रामकृष्णौ च धर्मज्ञौ तदा गच्छन्तु पाण्डवाः ॥	SV-01-14-197-035e
एतौ हि पुरुषव्याघ्रावेषां प्रियहिते रतौ ॥	SV-01-14-197-036ac
युधिष्ठिरः-	SV-01-14-197-037
परवन्तो वयं राजंस् त्वयि सर्वे सहानुगाः ।	SV-01-14-197-037a
यथा वक्ष्यसि नः प्रीत्या चरिष्यामस्तथा वयम् ॥	SV-01-14-197-037c
वैशम्पायनः-	SV-01-14-197-038
ततोऽब्रवीद्वासुदेवो गमनं मम रोचते ।	SV-01-14-197-038a
यथाऽयं मन्यते राजा द्रुपदस्सर्वधर्मवित् ॥	SV-01-14-197-038c
द्रुपदः-	SV-01-14-197-039
यथैतमन्यते वीरो दाशार्हः पुरुषोत्तमः ।	SV-01-14-197-039a
प्राप्तकालं महाबाहुस् सा बुद्धिर्निश्चिता मम ॥	SV-01-14-197-039c
यथैव हि महाभागाः कौन्तेया मम साम्प्रतम् ।	SV-01-14-197-040a
तथैव वासुदेवस्य पाण्डुपुत्रा न संशयः ॥	SV-01-14-197-040c
न तद्ध्यायति कौन्तेयः पाण्डुपुत्रो महामना ।	SV-01-14-197-041a
यदैषां पुरुषव्याघ्रश् श्रेयो ध्यायति केशवः ॥	SV-01-14-197-041c
वैशम्पायनः-	SV-01-14-197-042
पृथायास्तु ततो वेश्म प्रविवेश महामतिः ।	SV-01-14-197-042a
पादौ स्पृष्ट्वा पृथायास्तु शिरसा च महीं गतः ।	SV-01-14-197-042c
दृष्ट्वा तु देवरं कुन्ती शुशोच च मुहुर्मुहुः ॥	SV-01-14-197-042e
कुन्ती-	SV-01-14-197-043
वैचित्रवीर्य ते पुत्राः कथञ्चिज्जीवितास्त्वया ।	SV-01-14-197-043a
त्वत्प्रसादाज्जतुगृहे त्राताः प्रत्यागतास्तव ॥	SV-01-14-197-043c
कूर्मीश्चिन्तयते पुत्रान् यत्र वा तत्र वा गतान् ।	SV-01-14-197-044a
चिन्तया वर्धयेत् पुत्रान् यथा कुशलिनस्तथा ॥	SV-01-14-197-044c
तव पुत्रास्तु जीवन्ति त्वं त्राता भरतर्षभ ॥	SV-01-14-197-045ac
यथा परभृतः पुत्रान् अरिष्टा वर्धयेत् सदा ।	SV-01-14-197-046a
तथैव तव पुत्रास्तु मया तात सुरक्षिताः ।	SV-01-14-197-046c
दुःखास्तु बहवः प्राप्तास्तथा प्राणान्तिका मया ॥	SV-01-14-197-046e
अतः परं न जानामि कर्तव्यं ज्ञातुमर्हसि ॥	SV-01-14-197-047ac
वैशम्पायनः-	SV-01-14-197-048
इत्येवमुक्ता दुःखार्ता शुशोच परमातुरा ।	SV-01-14-197-048a
प्रणिपत्याब्रवीत् क्षत्ता मा शोच इति भारत ॥	SV-01-14-197-048c
विदुरः-	SV-01-14-197-049
न विनश्यन्ति लोकेषु तव पुत्रा महाबलाः ।	SV-01-14-197-049a
नचिरेणैव कालेन स्वराज्यस्था भवन्ति ते ।	SV-01-14-197-049c
बान्धवैस्सहितास्सर्वेर् मा शोकं कुरु माधवि ॥	SV-01-14-197-049e
वैशम्पायनः-	SV-01-14-197-050
ततस्ते समनुज्ञाता द्रुपदेन महात्मना ।	SV-01-14-197-050a
पाण्डवाश्चैव कृष्णश्च विदुरश्च महामतिः ॥	SV-01-14-197-050c
आदाय द्रौपदीं कृष्णां कुन्तीं चैव यशस्विनीम् ।	SV-01-14-197-051a
सविहारं सुखं जग्मुर् नगरं नागसाह्वयम् ॥	SV-01-14-197-051c
सुवर्णकक्ष्याग्रैवेयान् सुवर्णाङ्कुशभूषितान् ।	SV-01-14-197-052a
जाम्बूनदपरिष्कारान् प्रभिन्नकरटामुखान् ॥	SV-01-14-197-052c
अधिष्ठितान् महामात्रैस् सर्वशस्त्रसमन्वितान् ।	SV-01-14-197-053a
सहस्रं प्रददौ राजा गजानां वरवर्णिनाम् ॥	SV-01-14-197-053c
रथानां च सहस्रं वै सुवर्णमणिचित्रितम् ।	SV-01-14-197-054a
चतुर्युजां भानुमच्च पञ्चानां प्रददौ तदा ॥	SV-01-14-197-054c
सुवर्णपरिबर्हाणां वरचामरमालिनाम् ।	SV-01-14-197-055a
जात्यश्वानां च पञ्चाशत् सहस्रं प्रददौ नृपः ॥	SV-01-14-197-055c
दासीनामयुतं राजा प्रददौ वरभूषणम् ।	SV-01-14-197-056a
ततस्सहस्रं दासानां प्रददौ वरधन्वनाम् ॥	SV-01-14-197-056c
हैमानि शय्यासनभाजनानि द्रव्याणि चान्यानि च गोधनानि ।	SV-01-14-197-057a
पृथक्पृथक् चैव ददौ स कोटिं पाञ्चालराजः परमप्रहृष्टः ॥	SV-01-14-197-057c
शिबिकानां शतं पूर्णं वाहान् पञ्चशतं नरान् ।	SV-01-14-197-058a
एवमेतानि पाञ्चालो कन्यार्थे प्रददौ धनम् ॥	SV-01-14-197-058c
हरणं चापि पाञ्चाल्या ज्ञातिदेयं तु सौमकिः ।	SV-01-14-197-059a
धृष्टद्युम्नो ययौ तत्र भगिनीं गृह्य भारत ॥	SV-01-14-197-059c
नानद्यमाने बहुभिस् तूेर्यशब्दैस्सहस्रशः ॥	SV-01-14-197-060ac
श्रुत्वा चोपस्थितान् वीरान् धृतराष्ट्रोऽम्बिकासुतः ।	SV-01-14-197-061a
प्रतिग्रहाय पाण्डूनां प्रेषयामास कौरवान् ॥	SV-01-14-197-061c
विकर्णं च महेष्वासं चित्रसेनं च भारत ।	SV-01-14-197-062a
द्रोणं च परमेष्वासं गौतमं कृपमेव च ॥	SV-01-14-197-062c
ते तैः परिवृताः वीराश् शोभमाना महारथाः ।	SV-01-14-197-063a
नगरं हास्तिनपुरं शनैः प्रविविशुस्तदा ॥	SV-01-14-197-063c
पाण्डवानागताञ्छ्रुत्वा नागरास्तु कुतूहलात् ।	SV-01-14-197-064a
मण्डयाञ्चक्रिरे तत्र नगरं नागसाह्वयम् ॥	SV-01-14-197-064c
मुक्तपुष्पावकीर्णं तज् जलसिक्तं तु सर्वशः ।	SV-01-14-197-065a
धूपितं दिव्यधूपेन मण्डनैश्चापि संवृतम् ।	SV-01-14-197-065c
पताकोच्छ्रितमाल्यं च पुरमप्रतिमं बभौ ॥	SV-01-14-197-065e
शङ्खभेरीनिनादैश्च नानावादित्रनिस्वनैः ।	SV-01-14-197-066a
कौतूहलेन नगरं पूर्यमाणमिवाभवत् ॥	SV-01-14-197-066c
यत्र ते पुरुषव्याघ्राश् शोकदुःखसमन्विताः ॥	SV-01-14-197-067ac
तत उच्चावचा वाचः प्रियाः प्रियचिकीर्षुभिः ।	SV-01-14-197-068a
उदीरितास्तेऽशृण्वन्त पाण्डवा हृदयङ्गमाः ॥	SV-01-14-197-068c
पौराः-	SV-01-14-197-069
अयं स पुरुषव्याघ्रः पुनरायाति धर्मवित् ।	SV-01-14-197-069a
यो नस्स्वानिव दायादान् धर्मेण परिरक्षति ॥	SV-01-14-197-069c
अद्य पाण्डुर्महाराजो वनादिव वनप्रियः ।	SV-01-14-197-070a
आगतः प्रियमस्माकं चिकीर्षर्नात्र संशयः ॥	SV-01-14-197-070c
किं न्वद्य सुकृतं पुण्यं सर्वेषां नः प्रियं परम् ।	SV-01-14-197-071a
यन्नः कुन्तीसुता वीरा भर्तारः पुनरागताः ॥	SV-01-14-197-071c
यदि दत्तं यदि हुतं यदि वाऽप्यस्ति नस्तपः ।	SV-01-14-197-072a
तेन तिष्ठन्तु नगरे पाण्डवाश्शरदां शतम् ॥	SV-01-14-197-072c
वैशम्पायनः-	SV-01-14-197-073
ततस्ते धृतराष्ट्रस्य भीष्मस्य च महात्मनः ।	SV-01-14-197-073a
अन्येषां च तदर्हाणां चक्रुः पादाभिवन्दनम् ॥	SV-01-14-197-073c
कृत्वा तु कुशलप्रश्नं सर्वस्य नगरस्य ते ।	SV-01-14-197-074a
समाविशन्त वेश्मानि धृतराष्ट्रस्य शासनात् ॥ ॥	SV-01-14-197-074c
	
	
	
	
	
	
	
अध्यायः 198	
	
	
	
वैशम्पायनः-	SV-01-15-198-001
दुर्योधनस्य महिषी काशिराजसुता तदा ।	SV-01-15-198-001a
धृतराष्ट्रस्य पुत्राणां वधूभिस्सहिता तदा ।	SV-01-15-198-001c
पाञ्चालीं प्रतिजग्राह द्रौपदीं श्रीमिवापराम् ॥	SV-01-15-198-001e
पूजयामास पूजार्हां शचीदेवीमिवागताम् ।	SV-01-15-198-002a
ववन्दे तत्र गान्धारीं माधवी कृष्णया सह ॥	SV-01-15-198-002c
आशिषश्च प्रयुक्त्वा तु पाञ्चालीं परिषस्वजे ॥	SV-01-15-198-003ac
परिष्वज्य च गान्धारी कृष्णां कमललोचनाम् ।	SV-01-15-198-004a
पुत्राणां मम पाञ्चाली मृत्युरेवेत्यमन्यत ।	SV-01-15-198-004c
सा चिन्त्य विदुरं प्राह युक्तितस्सुबलात्मजा ॥	SV-01-15-198-004e
गान्धारी-	SV-01-15-198-005
कुन्तीं राजसुतां क्षत्तस् सवधूं सपरिच्छदाम् ।	SV-01-15-198-005a
पाण्डोर्निवेशनं शीघ्रं नीयतां यदि रोचते ॥	SV-01-15-198-005c
करणेन मुहूर्तेन नक्षत्रेण शुभे तिथौ ।	SV-01-15-198-006a
यथा सुखं तथा कुन्ती रंस्यते स्वगृहे सुतैः ॥ 	SV-01-15-198-006c
वैशम्पायनः-	SV-01-15-198-007
तथेत्येव तदा क्षत्ता कारयामास तत्तदा ॥	SV-01-15-198-007ac
पूजयामासुरत्यर्थं बान्धवाः पाण्डवांस्तदा ।	SV-01-15-198-008a
नागराश्श्रेणिमुख्याश्च पूजयन्ति स्म पाण्डवान् ॥	SV-01-15-198-008c
भीष्मो द्रोणस्तथा कर्णो बाह्लीकस्ससुतस्तदा ।	SV-01-15-198-009a
शासनाद्धृतराष्ट्रस्य अकुर्वन्नतिथिक्रियाम् ॥	SV-01-15-198-009c
एवं विहरतां तेषां पाण्डवानां महात्मनाम् ।	SV-01-15-198-010a
नेता सर्वस्य कार्यस्य विदुरो राजशासनात् ॥	SV-01-15-198-010c
विश्रान्तास्ते महात्मानः कञ्चित् कालं सकेशवाः ।	SV-01-15-198-011a
आहूता धृतराष्ट्रेण राज्ञा शान्तनवेन च ।	SV-01-15-198-011c
धृतराष्ट्रः-	SV-01-15-198-011
भ्रातृभिस्सह कौन्तेय निबोध त्वं वचो मम ॥	SV-01-15-198-011e
पाण्डुना वर्धितं राज्यं पाण्डुना पालितं जगत् ॥	SV-01-15-198-012ac
शासनान्मम कौन्तेय मम भ्राता महाबलः ।	SV-01-15-198-013a
कृतवान् दुष्करं कर्म नित्यमेव विशाम्पते ।	SV-01-15-198-013c
तस्मात् त्वमपि कौन्तेय शासनं कुरु मा चिरम् ॥	SV-01-15-198-013e
मम पुत्रा दुरात्मानो दर्पाहङ्कारसंयुताः ।	SV-01-15-198-014a
शासनं न करिष्यन्ति मम नित्यं युधिष्ठिर ॥	SV-01-15-198-014c
स्वकार्यनिरतैर्नित्यम् अवलिप्तैर्दुरात्मभिः ।	SV-01-15-198-015a
पुनर्वै विग्रहो मा भूत् खाण्डवप्रस्थमाविश ॥	SV-01-15-198-015c
न च वो वसतस्तत्र कश्चिच्छक्तः प्रबाधितुम् ।	SV-01-15-198-016a
संरक्ष्यमाणान् पार्थेन त्रिदशानिव वज्रिणा ॥	SV-01-15-198-016c
अर्धराज्यं तु सम्प्राप्य खाण्डवप्रस्थणाविश ।	SV-01-15-198-017a
केशवो यदि मन्यते तत् कर्तव्यमसंशयम् ॥	SV-01-15-198-017c
वैशम्पायनः-	SV-01-15-198-018
प्रतिगृह्य तु ते वाक्यं नृपं सर्वे प्रणम्य च ।	SV-01-15-198-018a
वासुदेवेन सम्मत्र्य पाण्डवास्समुपाविशन् ॥	SV-01-15-198-018c
धृतराष्ट्रः-	SV-01-15-198-019
अभिषेकस्य सम्भारान् क्षत्तरानय मा चिरम् ।	SV-01-15-198-019a
अभिषिक्तं करिष्यामि अद्य वै कुरुनन्दनम् ॥	SV-01-15-198-019c
ब्राह्मणा नैगमश्रेष्ठाश् श्रेणीमुख्याश्च सर्वशः ।	SV-01-15-198-020a
आहूयन्तां प्रकृतयो बान्धवाश्च विशेषतः ॥	SV-01-15-198-020c
पुण्याहं वाच्यतां तात गोसहस्रं तु दीयताम् ।	SV-01-15-198-021a
ग्राममुख्याश्च विप्रेभ्यो दीयन्तां सहदक्षिणाः ॥	SV-01-15-198-021c
अङ्गदे मकुटं क्षत्तर् हस्ताभरणमानय ॥	SV-01-15-198-022ac
मुक्तावलीश्च हारं च निष्कादीन् कुण्डलानि च ।	SV-01-15-198-023a
कटिबन्धश्च सूत्रं च तथोदरनिबन्धनम् ॥	SV-01-15-198-023c
अष्टोत्तरसहस्रं तु ब्राह्मणाधिष्ठिता गजाः ।	SV-01-15-198-024a
जाह्नवीसलिलं शीघ्रम् आनीयन्तां पुरोहितैः ॥	SV-01-15-198-024c
अभिषेकोदकक्लिन्नं सर्वाभरणभूषितम् ।	SV-01-15-198-025a
औपवाह्योपरिगतं दिव्यचारमरवीजितम् ॥	SV-01-15-198-025c
सुवर्णमणिचित्रेण श्वेतच्छत्रेण शोभितम् ।	SV-01-15-198-026a
जयेति द्विजवाक्येन स्तूयमानं नृपैस्तथा ॥	SV-01-15-198-026c
दृष्ट्वा कुन्तीसुतं ज्येष्ठम् आजमीढं युधिष्ठिरम् ।	SV-01-15-198-027a
प्रीताः प्रीतेन मनसा प्रशंसन्तु परे जनाः ॥	SV-01-15-198-027c
पाण्डोः कृतोपकारस्य राज्यं दत्वा ममैव च ।	SV-01-15-198-028a
प्रतिक्रिया कृतमिदं भविष्यति न संशयः ।	SV-01-15-198-028c
वैशम्पायनः-	SV-01-15-198-028
भीष्मो द्रोणः कृपः क्षत्ता साधु साध्वित्यभाषत ॥	SV-01-15-198-028e
श्रीवासुदेवः-	SV-01-15-198-029
युक्तमेतन्महाराज कौरवाणां यशस्करम् ।	SV-01-15-198-029a
शीघ्रमद्यैव राजेन्द्र यथोक्तं कर्तुमर्हसि ॥	SV-01-15-198-029c
वैशम्पायनः-	SV-01-15-198-030
इत्येवमुक्तो वार्ष्णेयस् त्वरयामास तं तदा ।	SV-01-15-198-030a
तथोक्तं धृतराष्ट्रश्च कारयामास कौरवः ॥	SV-01-15-198-030c
तस्मिन् क्षणे महाराज कृष्णद्वैपायनस्तदा ।	SV-01-15-198-031a
आगत्य कुरुभिस्सर्वैः पूजितस्ससुहृद्गणैः ॥	SV-01-15-198-031c
मूर्धावसिक्तैस्सहितो ब्राह्मणैर्वेदपारगैः ।	SV-01-15-198-032a
कारयामास विधिवत् केशवानुमते तदा ॥	SV-01-15-198-032c
कृपो द्रोणश्च भीष्मश्च धौम्यश्च व्यासकेशवौ ।	SV-01-15-198-033a
बाह्लीकस्सोमदत्तश्च चातुर्वेद्यपुरस्कृताः ॥	SV-01-15-198-033c
अभिषेकं तदा चक्रुर् भद्रपीठे सुसंयतम् ॥	SV-01-15-198-034ac
जित्वा तु पृथिवीं कृत्स्नां वशे कृत्वा नरर्षभान् ।	SV-01-15-198-035a
राजसूयादिभिर्यज्ञैः क्रतुभिर्भूरिदक्षिणैः ।	SV-01-15-198-035c
स्नात्वा ह्यवभृथस्नानं मोदतां बान्धवैस्सह ॥	SV-01-15-198-035e
एवमुक्त्वा तु ते सर्वे आशीर्भिरभिपूजयन् ॥	SV-01-15-198-036ac
मूर्धाभिषिक्तः कौरव्यस् सर्वाभरणभूषितः ।	SV-01-15-198-037a
जयेति संस्तुतो राजा प्रददौ धनमक्षयम् ॥	SV-01-15-198-037c
सर्वमूर्धावसिक्तैश्च पूजितः कुरनन्दनः ।	SV-01-15-198-038a
औपवाह्यमथारुह्य श्वेतच्छत्रेण शोभितः ।	SV-01-15-198-038c
रराजानुगतो राजा महेन्द्र इव दैवतैः ॥	SV-01-15-198-038e
ततः प्रदक्षिणीकृत्य नगरं नागसाह्वयम् ।	SV-01-15-198-039a
प्रविवेश तदा राजा नागरैः पूजितो भृशम् ॥	SV-01-15-198-039c
मूर्धावसिक्तं कौन्तेयम् अभ्यनन्दन्त बान्धवाः ।	SV-01-15-198-040a
गान्धारिपुत्राश्शोचन्तस् सर्वे ते सह बान्धवैः ॥	SV-01-15-198-040c
ज्ञात्वा शोकं तु पुत्राणां धृतराष्ट्रोऽब्रवीन्नृपम् ।	SV-01-15-198-041a
समक्षं वासुदेवस्य कुरूणां च समक्षतः ॥	SV-01-15-198-041c
धृतराष्ट्रः-	SV-01-15-198-042
अभिषेकं त्वया प्राप्तं दुष्प्रापमकृतात्मभिः ।	SV-01-15-198-042c
गच्छ त्वमद्यैव नृप कृतकृत्योऽसि कौरव ॥	SV-01-15-198-042a
आयुः पुरूरवा राजन् नहुषश्च ययातिना ।	SV-01-15-198-043a
तत्रैव निवसन्ति स्म खाण्डवाहे नृपोत्तम ॥	SV-01-15-198-043c
राजधानी तु सर्वेषां पौरवाणां महाभुज ।	SV-01-15-198-044a
विनाशितं मुनिगणैर् लोभाद्बुधसुतस्य तु ॥	SV-01-15-198-044c
तस्मात् त्वं खाण्डवप्रस्थं पुरं राष्ट्रं च वर्धय ॥	SV-01-15-198-045ac
ब्राह्मणाः क्षत्रिया वैश्याश् शूद्राश्च कृतनिश्चयाः ।	SV-01-15-198-046a
त्वद्भक्त्या जन्तवश्चान्ये भजन्त्येव पुरं शुभम् ॥	SV-01-15-198-046c
पुरं राष्ट्रं समृद्धं वै धनधान्यैस्समावृतम् ।	SV-01-15-198-047a
तस्माद्गच्छस्व कौन्तेय भ्रातृभिस्सहितोऽनघ ॥	SV-01-15-198-047c
वैशम्पायनः-	SV-01-15-198-048
प्रतिगृह्य तु ते वाक्यं नृपं सर्वे प्रणम्य च ।	SV-01-15-198-048a
रथैर्नागैर्हयैश्चापि सहितास्तु पदातिभिः ।	SV-01-15-198-048c
प्रतस्थिरे ततो घोरं वनान्तं मनुजर्षभाः ॥	SV-01-15-198-048e
पाण्डवैस्सहिता गन्तुं नार्हतेति च नागरान् ।	SV-01-15-198-049a
घोषयामास नगरे धार्तराष्ट्रस्ससौबलः ॥	SV-01-15-198-049c
ततस्ते पाण्डवास्तत्र गत्वा कृष्णपुरोगमाः ।	SV-01-15-198-050a
मण्डयाञ्चक्रिरे तद्वै पुरं स्वर्गवदच्युताः ॥	SV-01-15-198-050c
वासुदेवो जगन्नाथश् चिन्तयामास वासवम् ।	SV-01-15-198-051a
महेन्द्रश्चिन्तितो राजन् विश्वकर्माणमादिशत् ॥	SV-01-15-198-051c
महेन्द्रः-	SV-01-15-198-052
विश्वकर्मन् महाप्राज्ञ अद्यप्रभृति तत् पुरम् ।	SV-01-15-198-052a
इन्द्रप्रस्थमिति ख्यातं दिव्यं रम्यं भविष्यति ॥	SV-01-15-198-052c
वैशम्पायनः-	SV-01-15-198-053
महेन्द्रशासनाद्गत्वा विश्वकर्मा तु केशवम् ।	SV-01-15-198-053a
प्रणम्य प्रणिपातार्हं किं करोमीत्यभाषत ॥	SV-01-15-198-053c
वासुदेवस्तु तच्छ्रुत्वा विश्वकर्माणमूचिवान् ॥	SV-01-15-198-054ac
वासुदेवः-	SV-01-15-198-055
कुरुष्व कुरुराजाय महेन्द्रपुरसन्निभम् ।	SV-01-15-198-055a
इन्द्रेण कृतनामानम् इन्द्रप्रस्थं महापुरम् ॥	SV-01-15-198-055c
वैशम्पायनः-	SV-01-15-198-056
ततः पुण्ये शिवे देशे शान्तिं कृत्वा महारथाः ।	SV-01-15-198-056a
स्वस्तिवाच्य यथान्यायम् इन्द्रप्रस्थं भवत्विति । 	SV-01-15-198-056c
तत्पुरं प्रापयामासुर् द्वैपायनपुरोगमाः ॥	SV-01-15-198-056e
ततस्तु विश्वकर्मा तु चकार पुरमुत्तमम् ।	SV-01-15-198-057a
सागरप्रतिरूपाभिः परिखाभिरलङ्कृतम् ॥	SV-01-15-198-057c
प्राकारेण च सम्पन्नं दिवमावृत्य तिष्ठता ।	SV-01-15-198-058a
पाण्डुराभ्रप्रकाशेन वृत्तं शशिनिभेन च ॥	SV-01-15-198-058c
शुशुभे तत् पुरश्रेष्ठं नागैर्भोगवती यथा ॥	SV-01-15-198-059ac
विपक्षगारुडप्रख्यैर् द्वारैर्घोरप्रदर्शनैः ।	SV-01-15-198-060a
गुप्तं मन्द्रघनप्रख्यैर् गोपुरैर्मन्दरोपमैः ॥	SV-01-15-198-060c
विविधैरपिनिर्विद्धैश् शस्त्रोपेतैस्सुसंवृतैः ।	SV-01-15-198-061a
शक्तिभिश्चावृतं तद्धि द्विजिह्वैरिव पन्नगैः ।	SV-01-15-198-061c
तल्पैश्चाभ्यासिकैर्युक्तं शुशुभे योधरक्षितम् ॥	SV-01-15-198-061e
तीक्ष्णाभिश्च शतघ्नीभिर् यन्त्रजालैश्च शोभितम् ।	SV-01-15-198-062a
आयसैश्च महाचक्रैश् शुशुभे तत् पुरोत्तमम् ॥	SV-01-15-198-062c
सुविभक्तमहारथ्यं देवताबाधवर्जितम् ।	SV-01-15-198-063a
विरोचमानं विविधैः पाण्डुरैर्भवनोत्तमैः ॥ 	SV-01-15-198-063c
हर्म्यप्रासादसम्बाधं नानापण्यविभूषितम् ।	SV-01-15-198-064a
विस्पर्धयेव प्रासादा अन्योन्यस्रोच्छ्रिता भवन् ॥	SV-01-15-198-064c
मण्डपाश्च सभाशालाः प्रपाश्चैव समन्ततः ॥	SV-01-15-198-065ac
तत् त्रिविष्टपसङ्काशम् इन्द्रप्रस्थं व्यरोचत ।	SV-01-15-198-066a
मेघबृन्दमिवाकाशे विद्धं विद्युत्समावृतम् ॥	SV-01-15-198-066c
इन्द्रप्रस्थस्य मध्ये तु कौरव्यस्य निवेशनम् ।	SV-01-15-198-067a
शुशुभे धनसम्पूर्णं धनाध्यक्षक्षयोपमम् ॥	SV-01-15-198-067c
गृहैरादर्शविमलैर् विविधैश्च लतागृहैः ।	SV-01-15-198-068a
मनोहरैश्चित्रगृहैस् तथाऽजगतिपर्वतैः ॥	SV-01-15-198-068c
पुष्करिण्यश्च विविधाः पद्मोत्पलसमावृताः ।	SV-01-15-198-069a
हंसकारण्डवाकीर्णाश् चक्रवाकोपशोभिताः ।	SV-01-15-198-069c
रम्याश्च विविधास्तत्र वाप्यश्चैव वनावृताः ॥	SV-01-15-198-069e
वेश्ममध्ये शुभं दिव्यम् इन्द्रवासगृहोपमम् ।	SV-01-15-198-070a
राज्ञो वासगृहं रम्यं विश्वकर्माऽत्यकारयत् ॥	SV-01-15-198-070c
सुवर्णमणिसोपानं सर्वरत्नविचित्रितम् ।	SV-01-15-198-071a
विहारभूम्यो विविधाः कारितास्सुमनोहराः ॥	SV-01-15-198-071c
तथा प्रासादमालाश्च शोभन्ते स्म सहस्रशः ।	SV-01-15-198-072a
निरन्तरा राजमार्गास् स्त्रीरत्रैश्शोभितास्स्थिताः  ॥	SV-01-15-198-072c
तत्रागच्छन् द्विजा राजन् सर्वे वेदविदां वराः ।	SV-01-15-198-073a
निवासं रोचयन्ति स्म सर्वभाषाविदस्तथा ॥	SV-01-15-198-073c
वणिजश्चाभ्ययुस्तत्र देशेभ्योऽपि धनार्थिनः ।	SV-01-15-198-074a
सर्वशिल्पविदश्चैव वासायाभ्यागमंस्तदा ॥	SV-01-15-198-074c
उद्यानानि च रम्याणि नगरस्य समीपतः ।	SV-01-15-198-075a
सहकारम्रपनसैः कपित्थैरप्युदुम्बरैः ॥	SV-01-15-198-075c
नालिकेरैश्च लिकुचैः कदलीभिश्च संवृताः ।	SV-01-15-198-076a
अशोकैस्तिलकैर्लोध्रैर् नीलाशोकैश्च चम्पकैः ॥	SV-01-15-198-076c
पुन्नागैर्नागवृक्षैश्च मधूकैश्च सुपुष्पितैः ।	SV-01-15-198-077a
सालतालकदम्बैश्च वकुलैश्च सकेतकैः ॥	SV-01-15-198-077c
जम्बूभिः पाटलीभिश्च अङ्कोलैरतिमुक्तकैः ।	SV-01-15-198-078a
कर्णिकारैः पारिजातैः करवीरैस्सुपुष्पितैः ॥	SV-01-15-198-078c
अन्यैश्च विविधैर्वृक्षैः फलभारावनामिभिः ।	SV-01-15-198-079a
नित्यपुष्पफलोपेतैश् शोभितास्ते गृहोत्तमाः ॥	SV-01-15-198-079c
तटाकानि च रम्याणि विविधानि दिशासु च ।	SV-01-15-198-080a
नदी च नन्दिनी नाम सा पुरीमुपगूहते ॥	SV-01-15-198-080c
चातुर्वर्ण्यसमाकीर्णं मान्यैश्शिल्पिभिरावृतम् ।	SV-01-15-198-081a
उपभोगसमर्थैश्च सर्वद्रव्यैस्समावृतम् ॥	SV-01-15-198-081c
नित्यमार्यजनोपेतं नरनारीगणैर्युतम् ।	SV-01-15-198-082a
मत्तवारणसम्पूर्णं गोभिरुष्ट्रैः खरैरजैः ॥	SV-01-15-198-082c
सर्वदाऽभिगतं सद्भिः कारितं विश्वकर्मणा ।	SV-01-15-198-083a
तत् त्रिविष्टपसङ्काशम् इन्द्रप्रस्थं व्यरोचत ॥	SV-01-15-198-083c
पुरीं सर्वगुणोपेतां निर्मितां विश्वकर्मणा ।	SV-01-15-198-084a
पौरवाणामधिपतिः कुन्तीपुत्रो युधिष्ठिरः ॥	SV-01-15-198-084c
कृतमङ्गलसत्कारो ब्राह्मणैर्वेदपारगैः ।	SV-01-15-198-085a
द्वैपायनं पुरस्कृत्य धौम्यस्यानुमते स्थितः ॥	SV-01-15-198-085c
भ्रातृभिस्सहितो राजन् केशवेन सहाभिभूः ।	SV-01-15-198-086a
तोरणद्वारसुमुखं द्वात्रिंशद्द्वारसंयुतम् ॥	SV-01-15-198-086c
वर्धमानपुरद्वारं प्रविवेश महाद्युतिः ॥	SV-01-15-198-087ac
शङ्खदुन्दुभिनिर्घोषाश् श्रूयन्ते बहवो भृशम् ।	SV-01-15-198-088a
जयेति ब्राह्मणगिरश् श्रूयन्ते च सहस्रशः ॥	SV-01-15-198-088c
संस्तूयमानो मुनिभिस् सूतमागधवन्दिभिः ।	SV-01-15-198-089a
औपवाह्यगतो राजा राजमार्गमतीत्य च ।	SV-01-15-198-089c
कृतमङ्गलसत्कारं प्रविवेश गृहोत्तमम् ॥	SV-01-15-198-089e
प्रविश्य भवनं राजा सत्कारैरभिपूजितः ।	SV-01-15-198-090a
पूजयामास विप्रेन्द्रान् केशेवेन यथाक्रमम्  ॥	SV-01-15-198-090c
ततस्तु राष्ट्रं नगरं नरनारीगणायुतम् ।	SV-01-15-198-091a
गोधनैश्च समाकीर्णं सस्यवृद्धिस्तदाऽभवत् ॥	SV-01-15-198-091c
तेषां पुण्यजनोपेतं राष्ट्रमावसतां महत् ।	SV-01-15-198-092a
पाण्डवानां महाराज शश्वत् प्रीतिरवर्धत ॥	SV-01-15-198-092c
सौबलेन च कर्णेन धार्तराष्ट्रैः कृपेण च ।	SV-01-15-198-093a
तथा भीष्मेण राज्ञा च धर्मप्रणयिनस्सदा ॥	SV-01-15-198-093c
पाण्डवास्समपद्यन्त खाण्डवप्रस्थवासिनः ॥	SV-01-15-198-094ac
पञ्चभिस्तैर्महेष्वासैर् इन्द्रकल्पैस्समावृतम् ।	SV-01-15-198-095a
शुशुभे तत् पुरश्रेष्ठं नागैर्भोगवती यथा ॥	SV-01-15-198-095c
ततस्तु विश्वकर्माणं पूजयित्वा विसृज्य च ।	SV-01-15-198-096a
द्वैपायनं च सम्पूज्य विसृज्य च नराधिपः ।	SV-01-15-198-096c
वार्ष्णेयमब्रवीद्राजा गन्तुकामं कृतक्षणम् ॥	SV-01-15-198-096e
युधिष्ठिरः-	SV-01-15-198-097
तव प्रसादाद्वार्ष्णेय राज्यं प्राप्तं मयाऽनघ ।	SV-01-15-198-097a
प्रसादादेव ते वीर शून्यं राष्ट्रं सुदुर्गमम् ॥	SV-01-15-198-097c
तवैव तु प्रसादेन राज्यस्थाश्च महामते ॥	SV-01-15-198-098ac
गतिस्त्वमन्तकाले च पाण्डवानां तु माधव ।	SV-01-15-198-099a
माताऽस्माकं पिता देवो न पाण्डुं विद्म वै वयम् ।	SV-01-15-198-099c
ज्ञात्वा तु कृत्यं कर्तव्यं कारयस्व भवान् हि नः ॥	SV-01-15-198-099e
यदिष्टमनुमन्तव्यं पाण्डवानां त्वयाऽनघ ॥	SV-01-15-198-100ac
श्रीवासुदेवः-	SV-01-15-198-101
त्वत्प्रभावान्महाभाग राज्यं प्राप्तं स्वधर्मतः ।	SV-01-15-198-101a
पितृपैतामहं राज्यं कथं न स्यात्तव प्रभो ।	SV-01-15-198-101c
धार्तराष्ट्रा दुराचाराः किं करिष्यन्ति पाण्डवान् ॥	SV-01-15-198-101a
यथेष्टं पालय महीं सदा धर्मधुरं वह ॥	SV-01-15-198-102ac
धर्मोपदेशं संक्षेपाद् ब्राह्मणान् भज कौरव ।	SV-01-15-198-103a
अद्यैव नारदश्श्रीमान् आगमिष्यति सत्वरः ।	SV-01-15-198-103c
आदृत्य तस्य वाक्यानि शासनं कुरु तस्य वै ॥	SV-01-15-198-103e
वैशम्पायनः-	SV-01-15-198-104
एवमुक्त्वा ततः कुन्तीम् अभिवाद्य जनार्दनः ।	SV-01-15-198-104a
उवाच श्लक्ष्णया वाचा गमिष्यामि नमोऽस्तु ते ॥	SV-01-15-198-104c
कुन्ती-	SV-01-15-198-105
जातुषं गृहमासाद्य मया प्राप्तं च केशव ।	SV-01-15-198-105a
आर्येण चापि न ज्ञातं कुन्तिभोजेन चानघ ॥	SV-01-15-198-105c
त्वया नाथेन गोविन्द दुःखं तीर्णं महत्तरम् ।	SV-01-15-198-106a
त्वं हि नाथस्त्वनाथानां दरिद्राणां विशेषतः ॥	SV-01-15-198-106c
सर्वदुःखानि शाम्यन्ति तव सन्दर्शनान्मम ।	SV-01-15-198-107a
स्मरस्वैनान् महाप्राज्ञ तेन जीवन्ति पाण्डवाः ॥	SV-01-15-198-107c
वैशम्पायनः-	SV-01-15-198-108
करिष्यामीति चामन्त्र्य अभिवाद्य पितृष्वसाम् ।	SV-01-15-198-108a
गमनाय मतिं चक्रे वासुदेवस्सहानुगः ॥	SV-01-15-198-108c
तां निवर्त्य ततो वीरस् सह रामेण केशवः ।	SV-01-15-198-109a
ययौ द्वारवतीं राजन् पाण्डवानुमते तदा ॥ ॥	SV-01-15-198-109c
	
	
	
	
	
अध्यायः 199	
	
	
जनमेजयः-	SV-01-15-199-001
एवं सम्प्राप्य राज्यं तद् इन्द्रप्रस्थे तपोधन ।	SV-01-15-199-001a
अत ऊर्ध्वं नरव्याघ्राः किमकुर्वत पाण्डवाः ॥	SV-01-15-199-001c
सर्व एव महात्मानस् सर्वे एव पितामहाः ।	SV-01-15-199-002a
द्रौपदी धर्मपत्नी च कथं तानन्वर्तत ॥	SV-01-15-199-002c
कथमासंश्च कृष्णायाम् एकस्यां ते नराधिपाः ।	SV-01-15-199-003a
वर्तमाना महेष्वासा नाभिद्यन्त परस्परम् ॥	SV-01-15-199-003c
श्रोतुमिच्छाम्यहं तत्र विस्तरेण यथातथम् ।	SV-01-15-199-004a
तेषां चेष्टितमन्योन्यं युक्तानां कृष्णया सह ॥	SV-01-15-199-004c
वैशम्पायनः-	SV-01-15-199-005
धृतराष्ट्राभ्यनुज्ञाता इन्द्रप्रस्थं प्रविश्य तत् ।	SV-01-15-199-005a
रेमिरे पुरुषव्याघ्राः कृष्णया सह पाण्डवाः ॥	SV-01-15-199-005c
प्राप्य राज्यं महातेजास् सत्यसन्धो युधिष्ठिरः ।	SV-01-15-199-006a
पालयामास धर्मेण पृथिवीं भ्रातृभिस्सह ॥	SV-01-15-199-006c
जितारयो महाप्राज्ञास् सत्यधर्मपरायणाः ।	SV-01-15-199-007a
मुदं परमिकां प्राप्तास् तत्रोषुः पाण्डुनन्दनाः ॥	SV-01-15-199-007c
कुर्वाणाः पौरकार्याणि सर्वाणि भरतर्षभाः ।	SV-01-15-199-008a
आसाञ्चक्रुर्महार्हेषु पारार्ध्येष्वासनेषु च ॥	SV-01-15-199-008c
तेषु तत्रोपविष्टेषु पाण्डवेषु महात्मसु ।	SV-01-15-199-009a
आययौ धर्मराजं तु द्रष्टुकामोऽथ नारदः ॥	SV-01-15-199-009c
पथा नक्षत्रजुष्टेन सुपर्णाचरितेन च ।	SV-01-15-199-010a
चन्द्रसूर्यप्रकाशेन सेवितेन महर्षिभिः ॥	SV-01-15-199-010c
नभस्स्थलेन दिव्येन दुर्लभेनातपस्विनाम् ।	SV-01-15-199-011a
भूतार्चितो भूतधरं राष्ट्रं नगरभूषितम् ।	SV-01-15-199-011c
अवेक्षमाणो द्युतिमान् आजगाम महातपाः ॥	SV-01-15-199-011e
सर्ववेदान्तगो विप्रस् सर्वविद्यासु पारगः ।	SV-01-15-199-012a
परेण तपसा युक्तो ब्राह्मेण तपसा वृतः ॥	SV-01-15-199-012c
नये नीतौ च निरतो विश्रुतश्च महामुनिः ।	SV-01-15-199-013a
परात् परतरं प्राप्तो धर्मात् समभिजग्मिवान् ॥	SV-01-15-199-013c
भावितात्मा गतरजाश् शान्तो मृदुर्ऋजुर्द्विजः ।	SV-01-15-199-014a
धर्मेणाधिगतस्सर्वैर् देवदानवमानुषैः ॥	SV-01-15-199-014c
क्षीणकर्मसु पापेषु भूतेषु विविधेषु च ।	SV-01-15-199-015a
सर्वथा कृतमर्यादो वेदेषु विविधेषु च ॥	SV-01-15-199-015c
शतशस्सोमपा यज्ञे सदा पुण्यकृदग्निचित् ।	SV-01-15-199-016a
ऋक्सामयजुषां वेत्ता न्यायवृत्तान्तकोविदः ॥	SV-01-15-199-016c
ऋजुरारोहबाञ्छुक्लो भूयिष्ठपथिकोऽनघः ।	SV-01-15-199-017a
श्लक्ष्णया शिखयोपेतस् सम्पन्नः परमत्विषा ॥	SV-01-15-199-017c
अवदाते च सूक्ष्मे च दिव्ये च रचिते शुभे ।	SV-01-15-199-018a
महेन्द्रदत्ते महती बिभ्रत् परमवाससी ॥	SV-01-15-199-018c
जाम्बूनदमये दिव्ये गण्डलम्बिमुखे नवे ।	SV-01-15-199-019a
अग्न्यर्कसदृशे दिव्ये धारयन् कुण्डले शुभे ॥	SV-01-15-199-019c
राजतच्छत्रमुच्छ्रित्य चित्रं परमवर्चसम् ।	SV-01-15-199-020a
प्राप्य दुष्प्रापमन्येन ब्रह्मवर्चसमुत्तमम् ॥	SV-01-15-199-020c
भवने भूमिपालस्य बृहस्पतिरिवाप्लुतः ॥	SV-01-15-199-021ac
संहितायां च सर्वेषां स्थितस्योपस्थितस्य च ।	SV-01-15-199-022a
द्विपदस्य च धर्मस्य क्रमधर्मस्य पारगः ॥	SV-01-15-199-022c
गाधासामानुसामज्ञस् साम्नां परमवल्गुनाम् ।	SV-01-15-199-023a
आत्मना सर्वमोक्षिभ्यः कृतिमान् कृत्यवित्तदा ॥	SV-01-15-199-023c
योक्ता र्धर्मै बहुविधे मनो मतिमतां वरः ।	SV-01-15-199-024a
विदितार्थस्समश्चैव छेत्ता निगमसंशयान् ॥	SV-01-15-199-024c
अर्थनिर्वचने नित्यं संशयच्छिदसंशयः ।	SV-01-15-199-025a
प्रकृत्या धर्मकुशलो नानाधर्मविशारदः ॥	SV-01-15-199-025c
लोपेनागमधर्मेण सङ्क्रमेण च वृत्तिषु ।	SV-01-15-199-026a
एकशब्दांश्च नानार्थान् एकार्थांश्च पृथक्छ्रुतीन् ।	SV-01-15-199-026c
पृथगर्थाभिधानांश्च प्रयोगाणामवेक्षिता ॥	SV-01-15-199-026e
प्रमाणभूतो लोकस्य सर्वाधिकरणेषु च ।	SV-01-15-199-027a
सर्ववर्णविकारेषु नित्यं सकलपूजितः ॥	SV-01-15-199-027c
स्वरेऽस्वरे च विविधे वृत्तेषु विविधेषु च ।	SV-01-15-199-028a
समस्थानेषु सर्वेषु समाम्नायेषु धातुषु ॥	SV-01-15-199-028c
उद्देश्यानां समाख्याता सर्वमाख्यातमुद्दिशन् ।	SV-01-15-199-029a
अभिसन्धिषु सर्वज्ञः पदान्यङ्गान्यनुस्मरन् ॥	SV-01-15-199-029c
कालधर्मेण निर्दिष्टं यथार्थं च विचारयन् ।	SV-01-15-199-030a
चिकीर्षितं च यो वेत्ता यथा लोकेन संवृतम् ॥	SV-01-15-199-030c
विभाषितं च समयं भाषितं हृदयङ्गमम् ।	SV-01-15-199-031a
आत्मने च परस्मै च स्वरसंस्कारयोगवान् ॥	SV-01-15-199-031c
एषां स्वराणां वेत्ता च बोद्धा च वचनस्वरान् ।	SV-01-15-199-032a
विज्ञाता चोक्तवाक्यानाम् एकतां बहुतां तथा ॥	SV-01-15-199-032c
बोद्धा हि परमार्थांश्च विविधांश्च व्यतिक्रमान् ।	SV-01-15-199-033a
अभेदतश्च बहुशो बहुशश्चापि भेदतः ॥	SV-01-15-199-033c
वनानां विविधानां च देशानां च समीक्षिता ।	SV-01-15-199-034a
नानार्थकुशलस्तत्र तद्धितेषु च सर्वशः ॥	SV-01-15-199-034c
परिभूषयिता वाचां वर्णतस्स्वरतोऽर्थतः ॥	SV-01-15-199-035ac
प्रत्ययांश्च समाख्याता नियतं प्रतिधातुकम् ।	SV-01-15-199-036a
पञ्च चाक्षरजातानि स्वरसञ्ज्ञानि यानि च ॥	SV-01-15-199-036c
तमागतमृषिं दृष्ट्वा प्रत्युद्गम्याभिवाद्य च ।	SV-01-15-199-037a
आसनं रुचिरं तस्मै स्वं ददौ स युधिष्ठिरः ॥	SV-01-15-199-037c
कृष्णाजिनोत्तरे तस्मिन्नुपविष्टो महानृषिः ॥	SV-01-15-199-038ac
देवर्षेरुपविष्टस्य स्वयमर्घ्यं यथाविधि ।	SV-01-15-199-039a
प्रादाद्युधिष्ठिरो धीमान् राज्यं चास्मै न्यवेदयत् ॥	SV-01-15-199-039c
प्रतिगृह्य तु तां पूजाम् ऋषिः प्रीतमना भवत् ।	SV-01-15-199-040a
आशीर्भिर्वर्धयित्वा तु तमुवाचास्यतामिति ॥	SV-01-15-199-040c
निषसादाभ्यनुज्ञातस् तदा राजा युधिष्ठिरः ।	SV-01-15-199-041a
प्रेषयामास कृष्णायै भगवन्तमुपस्थितम् ॥	SV-01-15-199-041c
श्रुत्वैतद्द्रौपदी चैव शुचिर्भूत्वा समाहिता ।	SV-01-15-199-042a
जगाम तत्र यत्रास्ते नारदः पाण्डवैस्सह ॥	SV-01-15-199-042c
तस्याभिवाद्य चरणौ देवर्षेर्धर्मचारिणी ।	SV-01-15-199-043a
कृताञ्जलिस्सुसंवीता स्थिता वै द्रुपदात्मजा ॥	SV-01-15-199-043c
तस्याश्चापि स धर्मात्मा सत्यवागृषिसत्तमः ।	SV-01-15-199-044a
आशिषो विविधाः प्रोच्य राजपुत्र्यास्तु नारदः ।	SV-01-15-199-044c
गम्यतामिति चोवाच भगवांस्तामनिन्दिताम् ॥	SV-01-15-199-044e
गतायामथ कृष्णायां युधिष्ठिरपुरोगमान् ।	SV-01-15-199-045a
विविक्ते पाण्डवान् सर्वान् उवाच भगवानृषिः ॥	SV-01-15-199-045c
नारदः-	SV-01-15-199-046
पाञ्चाली भवतामेका धर्मपत्नी यशस्विनी ।	SV-01-15-199-046a
यथा वो नात्र भेदस्स्यात् तथा नीतिर्विधीयताम् ॥	SV-01-15-199-046c
सुन्दोपसुन्दौ ह्यसुरौ भ्रातरौ सहितावुभौ ।	SV-01-15-199-047a
देवैरवध्यावसुरौ त्रिषु लोकेषु विश्रुतौ ॥	SV-01-15-199-047c
एकराज्यावेकगृहावेकशय्यासनाशनौ ।	SV-01-15-199-048a
तिलोत्तमायास्तौ हेतोर्न अन्योन्यमभिजघ्नतुः ॥	SV-01-15-199-048c
रक्ष्यतां सौहृदं तस्माद् अन्योन्यं प्रति भाविकम् ।	SV-01-15-199-049a
यथा वो नात्र भेदस्स्यात् तत् कुरुष्व युधिष्ठिर ॥	SV-01-15-199-049c
युधिष्ठिरः-	SV-01-15-199-050
सुन्दोपसुन्दावसुरौ कस्य पुत्रौ महामुने ।	SV-01-15-199-050a
उत्पन्नश्च कथं भेदः कथं चान्योन्यमघ्नताम् ॥	SV-01-15-199-050c
अप्सरा देवकन्या वा कस्य वैषा तिलोत्तमा ।	SV-01-15-199-051a
यस्याः कामेन सम्मत्तौ जघ्नतुस्तौ परस्परम् ॥	SV-01-15-199-051c
एतत्सर्वं यथा वृत्तं विस्तरेण तपोधन ।	SV-01-15-199-052a
श्रोतुमिच्छामहे विप्रं परं कौतूहलं हि नः ॥ 	SV-01-15-199-052c
नारदः-	SV-01-15-199-053
श्रुणु मे विस्तरेणेदम् इतिहासं पुरातनम् ।	SV-01-15-199-053a
भ्रातृभिस्सहितः पार्थ यथावृत्तं युधिष्ठिर ॥ ॥	SV-01-15-199-053c
	
	
	
	
	
	
	
	
	
	
	
अध्यायः 200	
	
	
	
	
नारदः-	SV-01-15-200-001
महासुरस्यान्ववाये हिरण्यकशिपोः पुरा ।	SV-01-15-200-001a
निकुम्भो नाम दैत्येन्द्रस् तेजसा बलवानभूत् ॥	SV-01-15-200-001c
तस्य पुत्रौ महावीर्यौ जातौ भीमपराक्रमौ ।	SV-01-15-200-002a
सहान्योन्येन भुञ्जाते विनाऽन्योन्यं न गच्छताम् ॥	SV-01-15-200-002c
अन्योन्यस्य प्रियकरावन्योन्यस्य प्रियंवदौ ।	SV-01-15-200-003a
एकशीलसमाचारौ द्विधैवैकोऽभवच्च यौ ।	SV-01-15-200-003c
तौ विवृद्धौ महावीर्यौ कार्येष्वप्येकनिष्ठितौ ॥	SV-01-15-200-003e
त्रैलोक्यविजये यत्तौ समास्थायैकनिश्चयम् ।	SV-01-15-200-004a
दीक्षां कृत्वा गतौ विन्ध्यं तत्रोग्रं तेपतुस्तपः ॥	SV-01-15-200-004c
तौ तु दीर्घेण कालेन तपोयुक्तौ बभूवतुः ॥	SV-01-15-200-005ac
क्षुत्पिपासापरिश्रान्तौ जटावल्कलधारिणौ ।	SV-01-15-200-006a
मलोपचितसर्वाङ्गौ वायुभक्षौ बभूवतुः ॥	SV-01-15-200-006c
आत्ममांसानि जुह्वान्तौ पादाङ्गुष्ठाग्रविष्ठितौ ।	SV-01-15-200-007a
ऊर्ध्वबाहू ह्यनिमिषौ दीर्घकालं धृतव्रतौ ॥	SV-01-15-200-007c
तयोस्तपःप्रभावेण दीर्घकालं प्रतापितः ।	SV-01-15-200-008a
धूमं प्रमुमुचे विन्ध्यस् तदद्भुतमिवाभवत् ॥	SV-01-15-200-008c
ततो देवा भवन् भीता उग्रं दृष्ट्वा तयोस्तपः ।	SV-01-15-200-009a
ततस्तपोविघातार्थं देवा विघ्नानि चक्रिरे ॥	SV-01-15-200-009c
रत्नैः प्रलोभयामासुर् स्त्रीभिश्चोभौ पुनःपुनः ।	SV-01-15-200-010a
न च तौ चक्रतुर्भङ्गं व्रतस्य तु महाव्रतौ ।	SV-01-15-200-010c
अथ मायां पुनर्देवास् तयोश्चक्रुर्महात्मनोः ॥	SV-01-15-200-010e
भगिन्यो मातरो भार्यास् तयोर्बन्धुजनस्तथा ।	SV-01-15-200-011a
परीयमाना वित्रस्ताश् शूलहस्तेन रक्षसा ॥	SV-01-15-200-011c
स्रस्ताभरणकेशान्ता एकान्तभ्रष्टवाससः ।	SV-01-15-200-012a
अभिभाष्य तु तास्सर्वास् तौ त्राहीति पुनः पुनः ॥	SV-01-15-200-012c
यदा क्षोभं न गच्छेताम् आर्तिं वैकतरस्तयोः ।	SV-01-15-200-013a
ततस्स्त्रियस्तास्सन्त्रस्तास् सर्वमन्तरधीयत ॥	SV-01-15-200-013c
ततः पितामहस्साक्षाद् अभिगम्य महासुरौ ।	SV-01-15-200-014a
वरेण च्छ्दयामास सर्वलोकपितामहः ॥	SV-01-15-200-014c
ततस्सुन्दोपसुन्दौ तौ भ्रातरौ दृढविक्रमौ ।	SV-01-15-200-015a
दृष्ट्वा पितामहं देवम् उभौ तौ प्राञ्जली तदा ॥	SV-01-15-200-015c
ऊचतुश्च प्रभुं देवं ततस्तौ सहितौ तदा ।	SV-01-15-200-016a
सुन्दोपसुन्दौ-	SV-01-15-200-016
आवयोस्तपसाऽनेन यदि प्रीतः पितामहः ॥	SV-01-15-200-016c
मायाविदावस्त्रविदौ बलिनौ कामरूपिणौ ।	SV-01-15-200-017a
उभावप्यमरौ स्यावः प्रसन्नो यदि नौ प्रभुः ॥	SV-01-15-200-017c
पितामहः-	SV-01-15-200-018
ऋतेऽमरत्वमन्यद्वां सर्वमुक्तं भविष्यति ।	SV-01-15-200-018a
अन्यद्वृणीतं मृत्योश्च विधानममरैस्सह ॥	SV-01-15-200-018c
सुन्दोपसुन्दौ-	SV-01-15-200-019
करिष्यावेदमिति यन्महदप्युत्थितं तपः ।	SV-01-15-200-019a
आवयोर्हेतुना फेन नामरत्वं विधीयते ॥	SV-01-15-200-019c
पितामहः-	SV-01-15-200-020
त्रैलोक्यविजयार्थाय भवद्भ्यामास्थितं तपः ।	SV-01-15-200-020a
हेतुनाऽनेन दैत्येन्द्रौ न वां कामं करोम्यहम् ॥	SV-01-15-200-020c
सुन्दोपसुन्दौ-	SV-01-15-200-021
त्रिषु लोकेषु यद्भूतं सर्वं स्थावरजङ्गमम् ।	SV-01-15-200-021a
सर्वस्मान्नौ भयं न स्याद् ऋतेऽन्योन्यात् पितामह ॥	SV-01-15-200-021c
पितामहः-	SV-01-15-200-022
यत् प्रार्थितं यथोक्तं तत् काममेव ददामि वाम् ।	SV-01-15-200-022a
मृत्योर्विधानमेतच्च यथावद्वा भविष्यति ॥	SV-01-15-200-022c
नारदः-	SV-01-15-200-023
ततः पितामहो दत्त्वा वरमेतत्तदा तयोः ।	SV-01-15-200-023a
निवर्त्य तपसस्तौ च ब्रह्मलोकं जगाम ह ॥	SV-01-15-200-023c
लब्ध्वा वराणि सर्वाणि दैत्येन्द्रावपि तौ तावुभौ ।	SV-01-15-200-024a
अवध्यौ सर्वलोकस्य स्वयमेवावनिं गतौ ॥	SV-01-15-200-024c
तौ तु लब्धवरौ दृष्ट्वा कृतकामौ महासुरौ ।	SV-01-15-200-025a
सर्वस्सुहृज्जनस्ताभ्यां प्रहर्षमुपजग्मिवान् ॥	SV-01-15-200-025c
ततस्तौ तु जटा भित्त्वा मौलिनौ सम्बभूवतुः ।	SV-01-15-200-026a
महार्हाभरणोपेतौ विरजोम्बरधारिणौ ॥	SV-01-15-200-026c
अकालकौमुदीं चैवं चक्रतुस्सार्वकालिकीम् ।	SV-01-15-200-027a
दैत्येन्दौ परमप्रीतौ तयोश्चैव सुहृज्जनः ॥	SV-01-15-200-027c
भक्ष्यतां भुज्यतां नित्यं रम्यतां गीयतामिति ।	SV-01-15-200-028a
पीयतां दीयतां चेति वाच आसन् गृहे गृहे ॥	SV-01-15-200-028c
तत्रतत्र महानादैर् उद्घुष्टतलनादितैः ।	SV-01-15-200-029a
हृष्टं प्रमुदितं सर्वं दैत्यानामभवत् पुरम् ॥	SV-01-15-200-029c
तैस्तैर्विहारैर्बहुभिर् दैत्येन्द्राणां महौजसाम् ।	SV-01-15-200-030a
समास्सङ्क्रीडतां तेषाम् अहरेकमिवाभवत् ॥ 	SV-01-15-200-030c
उत्सवे वर्तमाने तु त्रैलोक्याकाङ्क्षिणावुभौ ।	SV-01-15-200-031a
मन्त्रयित्वा ततस्सेनां तावज्ञापयतां तदा ॥	SV-01-15-200-031c
सुहृद्भिरप्यनुज्ञातौ दैत्यैर्वृद्धैश्च मन्त्रिभिः ।	SV-01-15-200-032a
कृत्वा प्रास्थानिकं यात्राम् असुरौ ययतुस्तदा ॥	SV-01-15-200-032c
गदापिट्टसधारिण्या शूलमुद्गरहस्तया ।	SV-01-15-200-033a
प्रस्थितौ सहधर्मिण्या महत्या दैत्यसेनया ॥	SV-01-15-200-033c
मङ्गलैस्स्तुतिभिश्चापि विजयं प्रति संहितौ ।	SV-01-15-200-034a
चारणैस्स्तूयमानौ तौ जग्मतुः परया मुदा ॥	SV-01-15-200-034c
तावन्तरिक्षमुत्पत्य दैत्यौ कामगमावुभौ ।	SV-01-15-200-035a
देवानामेव भवनं जग्मतुर्युद्धदुर्मदौ ॥	SV-01-15-200-035c
तयोरागमनं ज्ञात्वा वरदानं च तत् प्रभोः ।	SV-01-15-200-036a
हित्वा त्रिविष्टपं जग्मुर् ब्रह्मलोकं ततस्सुराः ॥	SV-01-15-200-036c
ताविन्द्रलोकं निर्जित्य यक्षरक्षोगणांस्तथा ।	SV-01-15-200-037a
खेचराण्यपि भूतानि जघ्नतुस्तीव्रविक्रमौ ॥	SV-01-15-200-037c
अन्तर्भूमिगतान् नागाञ् जित्वा तौ तु महासुरौ ।	SV-01-15-200-038a
समुद्रवासिनीस्सर्वा म्लेच्छजातीर्विजिग्यतुः ॥	SV-01-15-200-038c
ततस्सर्वां महीं जेतुम् आरब्धावुग्रशासनौ ।	SV-01-15-200-039a
सैनिकांश्च समाहूय सुतीक्ष्णं वाचमूचतुः ॥	SV-01-15-200-039c
राजर्षयो महायज्ञैर् हव्यकव्यैर्द्विजातयः ।	SV-01-15-200-040a
तेजो बलं च देवानां वर्धुयन्ते श्रियं तथा ॥	SV-01-15-200-040c
तेषामेवं प्रवृद्धानां सर्वेषामसुरद्विषाम् ।	SV-01-15-200-041a
सम्भूय सर्वैरस्माभिः कार्यस्सर्वात्मना वधः ॥	SV-01-15-200-041c
एवं सर्वान् समादिश्य पूर्वतीरे महोदधेः ।	SV-01-15-200-042a
क्रूरां मतिं समास्थाय जग्मतुस्सर्वतोदिशम् ॥	SV-01-15-200-042c
यज्ञैर्यजन्ति ये के चिद् याजयन्ति च ये द्विजाः ।	SV-01-15-200-043a
तान् सर्वानसुरौ दृष्ट्वा बलिनौ जघ्नतुस्ततः ॥	SV-01-15-200-043c
आश्रमेष्वग्निहोत्राणि ऋषीणां भावितात्मनाम् ।	SV-01-15-200-044a
गृहीत्वा प्रक्षिपन्त्यप्सु विस्रब्धास्सैनिकास्तदा ॥	SV-01-15-200-044c
तपोधनैश्च ये शापा क्रुद्धैरुक्ता महात्मभिः ।	SV-01-15-200-045a
नाक्रामन्ति तयोस्तेन वरदानेन च प्रभो ॥	SV-01-15-200-045c
नाक्रामन्ति यदा शापा बाणा मुक्ताश्शिलास्विव ।	SV-01-15-200-046a
नियमांस्तु परित्यज्य विद्रवन्ति द्विजातयः ॥	SV-01-15-200-046c
पृथिव्यां ये तपस्सिद्धाश् शान्ता दमपरायणाः ।	SV-01-15-200-047a
तयोर्भयाद्दुद्रुविरे वैनतेयादिवोरगाः ॥	SV-01-15-200-047c
मथितैराश्रमैर्भग्नैर् विकीर्णैः कलशैस्स्रुवैः ।	SV-01-15-200-048a
शून्यमासीज्जगत्सर्वं कालेनेव हतं यथा ॥	SV-01-15-200-048c
ततो राजन्नदृश्यद्भिर् ऋषिभिश्च तपोधनैः ।	SV-01-15-200-049a
उभौ विनिश्चयं कृत्वा विकुर्वाणौ वधैषिणौ ॥	SV-01-15-200-049c
प्रभिन्नकरटौ मत्तौ भूत्वा कुञ्जररूपिणौ ।	SV-01-15-200-050a
सँल्लीनानपि दुर्गेषु निन्यतुर्यमसादनम् ॥	SV-01-15-200-050c
सिंहौ भूत्वा पुनर्व्याघ्रौ पुनश्चान्तर्हितावुभौ ।	SV-01-15-200-051a
तैरुपायैस्तु तान् क्रूरान् ऋषीन् दृष्ट्वा निजघ्नतुः ॥	SV-01-15-200-051c
निवृत्तनित्यस्वाध्याया प्रनष्टनृपतिद्विजा ।	SV-01-15-200-052a
उत्सन्नोत्सवयज्ञा च बभूव वसुधा तदा ॥	SV-01-15-200-052c
हाहाभूता भयार्ता च निवृत्तविपणापणा ।	SV-01-15-200-053a
निवृत्तदेवकार्या च पुण्योद्वाहविवर्जिता ॥	SV-01-15-200-053c
निवृत्तकृषिगोरक्षा विध्वस्तनगराश्रमा ।	SV-01-15-200-054a
अस्थिकङ्कालसङ्कीर्णा बभूव ह्युग्रदर्शना ॥	SV-01-15-200-054c
निवृत्तपितृकार्यं च निर्वषट्कारमङ्गलम् ।	SV-01-15-200-055a
जगत् प्रतिभयाकारं दुष्प्रेक्ष्यमभवत् तदा ॥	SV-01-15-200-055c
चन्द्रादित्यौ ग्रहास्तारा नक्षत्राणि दिवौकसः ।	SV-01-15-200-056a
जग्मुर्विषादं तत् कर्म दृष्ट्वा सुन्दोपसुन्दयोः ॥	SV-01-15-200-056c
एवं सर्वा दिशो दैत्यौ जित्वा क्रूरेण कर्मणा ।	SV-01-15-200-057a
निस्सपत्नौ कुरुक्षेत्रे निवेशमभिचक्रतुः ॥ 	SV-01-15-200-057c
ततो देवर्षयस्सर्वे सिद्धाश्च परमर्षयः ।	SV-01-15-200-058a
जग्मुस्तदा परमार्तिं दृष्ट्वा तत्कदनं महत् ॥	SV-01-15-200-058c
तेऽभिजग्मुर्जितक्रोधा जितात्मानो जितेन्द्रियाः ।	SV-01-15-200-059a
पितामहस्य भवनं जग्मुस्ते शोककातराः ॥	SV-01-15-200-059c
ततो ददृशुरासीनं सह देवैः पितामहम् ।	SV-01-15-200-060a
सिद्धैर्ब्रह्मर्षिभिश्चैव समन्तात् परिवारितम् ॥	SV-01-15-200-060c
तत्र विष्णुर्महादेवस् तत्राग्निर्वायुना सह ।	SV-01-15-200-061a
चन्द्रादित्यौ च धर्मश्च परमेष्ठी तथा बुधः ॥	SV-01-15-200-061c
वैखानसा वालखिल्यास् सोमपाश्च मरीचिपाः ।	SV-01-15-200-062a
अजाश्चैवाजमीढाश्च तेजोगर्भास्तपस्विनः ॥	SV-01-15-200-062c
ऋषयस्सर्व एवैते पितामहमुपागमन् ॥	SV-01-15-200-063ac
ततोऽभिगम्य सहितास् सर्व एव महर्षयः ।	SV-01-15-200-064a
सुन्दोपसुन्दयौः कर्म सर्वमेवाशशंसिरे ॥	SV-01-15-200-064c
यथा हृतं यथा चैव कृतं येन क्रमेण च ।	SV-01-15-200-065a
न्यवेदयंस्ततस्सर्वम् अखिलेन पितामहम् ॥	SV-01-15-200-065c
ततो देवगणास्सर्वे ते चैव परमर्षयः ।	SV-01-15-200-066a
तमेवार्थं पुरस्कृत्य पितामहमचोदयन् ॥	SV-01-15-200-066c
ततः पितामहश्श्रुत्वा सर्वेषां तद्वचस्तदा ।	SV-01-15-200-067a
मुहूर्तमिव सञ्चिन्त्य कर्तव्यस्य विनिश्चयम् ।	SV-01-15-200-067c
तयोर्वधं समुद्दिश्य विश्वकर्माणमाह्वयत् ॥	SV-01-15-200-067e
दृष्ट्वा च विश्वकर्माणं व्यादिदेश पितामहः ।	SV-01-15-200-068a
सृज्यतां प्रार्थनीयेन रूपेण स्त्रीत्यथाब्रवीत् ॥	SV-01-15-200-068c
पितामहं नमस्कृत्य तद्वाक्यमभिनन्द्य वै ।	SV-01-15-200-069a
निर्ममेऽपि च तां दिव्यां चिन्तयित्वा प्रयत्रतः ॥	SV-01-15-200-069c
त्रिषु लोकेषु यत् किञ्चिद् भूतं स्थावरजङ्गमम् ।	SV-01-15-200-070a
समानयद्दर्शनीयं तत्तद्यत्रात् ततस्ततः ॥	SV-01-15-200-070c
तिलशश्चैव रत्नानि तस्या गात्रे न्यवेशयत् ।	SV-01-15-200-071a
तां रत्नसङ्घातमयीम् असृजद्देवरूपिणीम् ॥	SV-01-15-200-071c
सा प्रयत्नेन महता निर्मिता विश्वकर्मणा ।	SV-01-15-200-072a
त्रिषु लोकेषु नारीणां रूपेणाप्रतिमा भुवि ॥	SV-01-15-200-072c
न तस्यास्सूक्ष्ममप्यस्ति यद्गात्रे रूपसम्पदा ।	SV-01-15-200-073a
निर्मितं सर्वगात्रेषु यत्र दृष्टिर्न सज्जते ॥	SV-01-15-200-073c
सा विग्रहवतीव श्रीः कान्तरूपा वपुष्मती ।	SV-01-15-200-074a
पितामहमुपातिष्ठत् किं करोमीति चाब्रवीत् ॥	SV-01-15-200-074c
प्रीतो भूत्वा स दृष्ट्वैव प्रीत्या चास्यै वरं ददौ ।	SV-01-15-200-075a
कान्तत्वं सर्वभूतानां स्वश्रियाऽनुपमं वपुः ॥	SV-01-15-200-075c
सा तेन वरदानेन कर्तुश्च क्रियया तदा ।	SV-01-15-200-076a
जहार सर्वभूतानां चक्षूंषि च मनांसि च ॥	SV-01-15-200-076c
तिलं तिलं समादाय रत्नानां यद्विनिर्मिता ।	SV-01-15-200-077a
तिलोत्तमेत्यतस्तस्या नाम चक्रे पितामहः ॥	SV-01-15-200-077c
पितामहः-	SV-01-15-200-078
गच्छ सुन्दोपसुन्दाभ्याम् असुराभ्यां तिलोत्तमे ।	SV-01-15-200-078a
प्रार्थनीयेन रूपेण कुरु भद्रे प्रलोभनम् ॥	SV-01-15-200-078c
त्वत्कृते दर्शानादेव रूपसम्पत्कृते च वै ।	SV-01-15-200-079a
विरोधस्स्याद्यथा ताभ्याम् अन्योन्यं तु तथा कुरु ॥	SV-01-15-200-079c
नारदः-	SV-01-15-200-080
सा तथेति प्रतिज्ञाय नमस्कृत्य पितामहम् ।	SV-01-15-200-080a
चकार मण्डलं सा वै विबुधानां पितामहम् ॥	SV-01-15-200-080c
प्राङ्मुखो भगवानास्ते दक्षिणेन महेश्वरः ।	SV-01-15-200-081a
देवाश्चैवोत्तरेणासन् सर्वतस्त्वृषयोऽभवन् ॥	SV-01-15-200-081c
कुर्वन्त्यां तु तदा तस्यां मण्डलं तत्प्रदक्षिणम् ।	SV-01-15-200-082a
ब्रह्मा विष्णुश्च भगवान् तृणीकृत्यावतिष्टते  ॥	SV-01-15-200-082c
इन्द्रस्स्थाणुश्च भगवान् धैर्यं कृत्वा व्यवस्थितौ ॥	SV-01-15-200-083ac
द्रष्टुकामस्य रुद्रस्य गतायां पार्श्वतस्ततः ।	SV-01-15-200-084a
अन्यदञ्चितपक्ष्माक्षं पश्चिमं निस्सृतं मुखम् ॥	SV-01-15-200-084c
गतायाश्चोत्तरं पार्श्वम् उत्तरं निस्सृतं मुखम् ।	SV-01-15-200-085a
पृष्ठतः परिवर्तन्त्या दक्षिणं निस्सृतं मुखम् ॥	SV-01-15-200-085c
महेन्द्रस्यापि नेत्राणां पार्श्वतः पृष्ठतोऽग्रतः ।	SV-01-15-200-086a
रक्तानां च विशालानां सहस्रं सर्वतोऽभवत् ॥	SV-01-15-200-086c
एवं चतुर्मुखस्स्थाणुर् महादेवोऽभवत् पुरा ।	SV-01-15-200-087a
तथा सहस्रनेत्रश्च बभूव बलसूदनः ॥	SV-01-15-200-087c
तथा देवनिकायानाम् ऋषीणां चैव सर्वशः ।	SV-01-15-200-088a
मुखान्यपि प्रवर्तन्ते येन याति तिलोत्तमा ॥	SV-01-15-200-088c
तस्या गात्रे निपतिता दृष्टिस्तेषां महात्मनाम् ।	SV-01-15-200-089a
सर्वेषामेव भूयिष्ठम् ऋते देवं पितामहम् ॥	SV-01-15-200-089c
गच्छन्त्यां च तया देवास् सर्वे च परमर्षयः ।	SV-01-15-200-090a
कृतमित्येव तत् कार्यं मेनिरे रूपसम्पदा ॥	SV-01-15-200-090c
तिलोत्तमायां तु तदा गतायां लोकभावनः ।	SV-01-15-200-091a
कृतं कार्यमिति श्रीमान् अब्रवीच्च पितामहः ।	SV-01-15-200-091c
सर्वान् विसर्जयामास देवानृषिगणांश्च तान् ॥ 	SV-01-15-200-091e
जित्वा तु पृथिवीं दैत्यौ निस्सपत्नौ गतव्यथौ ।	SV-01-15-200-092a
त्रैलोक्यं तु वशे कृत्वा कृतकृत्यौ बभूवतुः ॥	SV-01-15-200-092c
देवगन्धर्वयक्षाणां नागपार्थिवरक्षसाम् ।	SV-01-15-200-093a
आदाय सर्वरत्नानि परां तुष्टिमुपागतौ ॥	SV-01-15-200-093c
यदा न प्रतिषेद्धारस् तयोस्सन्तीह के चन |	SV-01-15-200-094a
निरुद्योगौ तदा भूत्वा विजह्राते यथाऽमरो ॥	SV-01-15-200-094c
स्त्रीभिर्माल्यैश्च गन्धैश्च भक्ष्यभोज्यैश्च पुष्कलैः ।	SV-01-15-200-095a
पानैश्च विविधैरन्यैः परां प्रीतिमवापतुः ॥	SV-01-15-200-095c
अन्तःपुरे वनोद्याने पर्वतेपावनेषु च ।	SV-01-15-200-096a
यथेप्सितेषु देशेषु विजह्रातेऽमराविव ॥	SV-01-15-200-096c
ततः कदाचिद्विन्ध्यस्य पृष्ठे समशिलातले ।	SV-01-15-200-097a
पुष्पिताग्रेषु सालेषु विहारमभिजग्मतुः ॥	SV-01-15-200-097c
दिव्येषु सर्वकामेषु समानीतेषु तत्र तौ ।	SV-01-15-200-098a
वरासनेषु संहृष्टौ सह स्त्रीभिर्निषीदतुः ॥	SV-01-15-200-098c
ततो वादित्रनृत्ताभ्याम् उपातिष्ठंस्ततस्स्त्रियः ।	SV-01-15-200-099a
गीतैश्च स्तुतिसंयुक्तैः प्रीत्यर्थमुपजग्मिरे ॥	SV-01-15-200-099c
ततस्तिलोत्तमा तस्मिन् वने पुष्पाणि चिन्वती ।	SV-01-15-200-100a
वेषमादीप्तमाधाय रक्तेनैकेन वाससा ॥	SV-01-15-200-100c
नदीतीरेषु जातान् सा कर्णिकारान् प्रचिन्वती ।	SV-01-15-200-101a
शनैर्जगाम तं देशं यत्रास्तां तौ महासुरौ ॥	SV-01-15-200-101c
तौ तु पीत्वा वरं पानं मदरक्तान्तलोचनौ ।	SV-01-15-200-102a
दृष्ट्वैव तां वरारोहां व्यथितौ सम्बभूवतुः ॥	SV-01-15-200-102c
तावाप्लुत्यासनं हित्वा जग्मतुर्यत्र सा स्थिता ।	SV-01-15-200-103a
उभौ च कामसंयुक्तावुभौ प्रार्थयतां च ताम् ॥	SV-01-15-200-103c
दक्षिणे तां करे कूरस् सुन्दो जग्राह पाणिना ।	SV-01-15-200-104a
उपसुन्दोऽपि जग्राह वामे पाणौ तिलोत्तमाम् ॥	SV-01-15-200-104c
वरप्रदानमत्तौ तावौरसेन बलेन च ।	SV-01-15-200-105a
धनरत्नमदाभ्यां च सुरापानमदेन च ॥	SV-01-15-200-105c
सर्वैरेतैर्मदैर्मत्तावन्योन्यं भ्रुकुटीकृतौ ॥	SV-01-15-200-106ac
तौ कटाक्षेण दैत्येन्द्रावाकर्षति मुहुर्मुहुः ।	SV-01-15-200-107a
दक्षिणेन कटाक्षेण सुन्दं जग्राह कामिनी ।	SV-01-15-200-107c
वामनैव कटाक्षेण उपसुन्दं जिघृक्षती ॥	SV-01-15-200-107e
गन्धाभरणरूपैस्तौ व्यामोहं जग्मतुस्तदा ।	SV-01-15-200-108a
मदकामसमाविष्टौ परस्परमथोचतुः ॥	SV-01-15-200-108c
मम भार्या तव गुरुर् इति सुन्दोऽभ्यभाषत ।	SV-01-15-200-109a
मम भार्या तव वधूर् उपसुन्दोऽभ्यभाषत ॥	SV-01-15-200-109c
नैषा तव ममैषेति तत्र तौ मन्युराविशत् ।	SV-01-15-200-110a
तस्या हेतोर्गदे भीमे सङ्गृह्णीतामुभौ हि तौ ॥	SV-01-15-200-110a
प्रगृह्य तौ गदे भीमे तस्याः कामेन मोहितौ ।	SV-01-15-200-111a
अहम्पूर्वमहम्पूर्वम् इत्यन्योन्यं निजघ्नतुः ॥	SV-01-15-200-111c
तौ गदाभिहतौ भीमौ पेततुर्धरणीतले ।	SV-01-15-200-112a
रुधिरेणैव लिप्ताङ्गौ द्वाविवार्कौ नभश्च्युतौ ॥	SV-01-15-200-112c
ततस्ता विद्रुता नार्यस् स च दैत्यगणस्तदा ।	SV-01-15-200-113a
पातालमगमन् सर्वो विषादभयशङ्किताः ॥	SV-01-15-200-113c
ततः पितामहस्तत्र सहदेवैर्महर्षिभिः ।	SV-01-15-200-114a
आजगाम विशुद्धात्मा पूजयिष्यंस्तिलोत्तमाम् ॥	SV-01-15-200-114c
वरेण च्छन्दिता सा च भगवत्प्रीतिमेव सा ।	SV-01-15-200-115a
वरयामास तत्रैतां प्रीतः प्राह पितामहः ॥	SV-01-15-200-115c
पितामहः-	SV-01-15-200-116
आदित्यचरिताँल्लोकान् विचरिष्यसि तेजसा ।	SV-01-15-200-116a
तेजसा तेन दृष्टस्त्वां न हरिष्यति कश्चन ॥	SV-01-15-200-116c
नारदः-	SV-01-15-200-117
एवं तस्यै वरं दत्वा सर्वलोकपितामहः ।	SV-01-15-200-117a
इन्द्रे त्रैलोक्यमाधाय ब्रह्मलोकं गतः प्रभुः ॥	SV-01-15-200-117c
एवं तौ सहितौ भूत्वा सर्वार्थेष्वेकनिश्चयौ ।	SV-01-15-200-118a
तिलोत्तमार्थं सङ्क्रुद्धावन्योन्यमभिजघ्नतुः ॥	SV-01-15-200-118c
तस्माद्ब्रवीमि वस्स्नेहात् सर्वान् भरतसत्तमाः ॥	SV-01-15-200-119ac
यथा वो नात्र भेदस्स्यात् सर्वेषां द्रौपदीकृते ।	SV-01-15-200-120a
तथा कुरुत भद्रं वो मम चेत् प्रियमिच्छथ ।	SV-01-15-200-120c
यथा सुन्दोपसुन्दाभ्यां तथा न स्याद्युधिष्ठिर ॥	SV-01-15-200-120e
वैशम्पायनः-	SV-01-15-200-121
एवमुक्ता महात्मानो नारदेन महर्षिणा ।	SV-01-15-200-121a
समयं चक्रिरे राजंस् तेऽन्योन्येन समागताः ॥	SV-01-15-200-121c
समक्षं तस्य देवर्षेर्नारदस्यामितौजसः ।	SV-01-15-200-122a
एकैकस्य गृहे कृष्णा वसेद्वर्षमकल्मषा ॥	SV-01-15-200-122c
द्रौपद्या च समासीनम् अन्योन्यं यो विदर्शयेत् ।	SV-01-15-200-123a
स नो द्वादश वै मासान् व्रतचारी वने वसेत् ॥	SV-01-15-200-123c
कृते च समये तस्मिन् पाण्डवैर्धर्मचारिभिः ।	SV-01-15-200-124a
ततस्स भगवांस्तत्र पाण्डवैरर्चितः प्रभुः ॥	SV-01-15-200-124c
नारदोऽप्यगमत्प्रीत इष्टं देशं महामुनिः ।	SV-01-15-200-125a
एवं तैस्समयः पूर्वं कृतो नारदचोदितैः ॥	SV-01-15-200-125c
न चाभिद्यन्त ते सर्वे तदाऽन्योन्येन भारत ॥	SV-01-15-200-126ac
एतद्विस्तरशस्सर्वम् आख्यातं ते नरेश्वर ।	SV-01-15-200-127a
काले च तस्मिन् सम्पन्नं यथावज्जनमेजय ॥ ॥	SV-01-15-200-127c
	
	
	
	
	
	
	
अध्यायः 201	
	
	
	
	
वैशम्पायनः	SV-01-16-201-001
एवं ते समयं कृत्वा न्यवसंस्तत्र पाण्डवाः ।	SV-01-16-201-001a
वशे शस्त्रप्रतापेन कुर्वन्तोऽन्यान् महीक्षितः ॥	SV-01-16-201-001c
तेषां मनुजसिंहानां पञ्चानाममितौजसाम् ।	SV-01-16-201-002a
बभूव कृष्णा सर्वेषां पार्थानां वशवर्तिनी ॥	SV-01-16-201-002c
ते तया तैश्च सा वीरैः पतिभिस्सह पञ्चभिः ।	SV-01-16-201-003a
बभूव परमप्रीता नागैरिव सरस्वती ॥	SV-01-16-201-003c
वर्तमानेषु धर्मेण पाण्डवेषु महात्मसु ।	SV-01-16-201-004a
व्यवर्धन् कुरवस्सर्वे हीनदोषास्सुखान्विताः ॥	SV-01-16-201-004c
अथ दीर्घेण कालेन ब्राह्मणस्य विशाम्पते ।	SV-01-16-201-005a
कस्यचित्तस्कराः केचिज्जह्रुर्गा नृपसत्तम ॥	SV-01-16-201-005c
ह्रियमाणे धने तस्मिन् ब्राह्मणः क्रोधमूर्छितः ।	SV-01-16-201-006a
आगम्य खाण्डवप्रस्थमुदक्रोशत पाण्डवान् ॥	SV-01-16-201-006c
ब्राह्मणः	SV-01-16-201-007
ह्रियते गोधनं क्षुद्रैर्नृशंसैरकृतात्मभिः ।	SV-01-16-201-007a
प्रगृह्य चास्मद्विषयादभिधावन्ति पाण्डवाः ।	SV-01-16-201-007c
ब्राह्मणस्याप्रमत्तस्य हविर्ध्वाङ्क्षैर्विलुप्यते ॥	SV-01-16-201-007e
शार्दूलस्य गुहां शून्यां नीचः क्रोष्टाऽभिमन्यते ॥	SV-01-16-201-008ac
ब्राह्मणस्वे हृते चोरैर्धर्मार्थौ च विलोपितौ ।	SV-01-16-201-009a
रोरूयमाणे च मयि क्रियतामस्त्रधारणम् ॥	SV-01-16-201-009c
वैशम्पायनः	SV-01-16-201-010
रोरूयमाणस्याभ्याशे भृशं विप्रस्य पाण्डवः ।	SV-01-16-201-010a
तानि वाक्यानि शुश्राव कुन्तीपुत्रो धनञ्जयः ।	SV-01-16-201-010c
श्रुत्वैव च महाबाहुर्मा भैरित्याह तं द्विजम् ॥	SV-01-16-201-010e
आयुधानि च यत्राऽऽसन्पाण्डवानां महात्मनाम् ।	SV-01-16-201-011a
कृष्णया सह तत्राऽऽसीद्धर्मराजो युधिष्ठिरः ॥	SV-01-16-201-011c
स प्रवेशाय चाशक्तो गन्तुमिच्छंश्च पाण्डवः ।	SV-01-16-201-012a
तस्य चार्तस्य तैर्वाक्यैश्चोद्यमानः पुनः पुनः ॥	SV-01-16-201-012c
आक्रन्देन च कौन्तेयश्चिन्तयामास दुःखितः ॥	SV-01-16-201-013ac
ह्रियमाणे धने तस्मिन् ब्राह्मणस्य तपस्विनः ।	SV-01-16-201-014a
उपप्रेक्षणजोऽधर्मस्सुमहान् स्यान्महीपतेः ।	SV-01-16-201-014c
आस्रप्रमार्जनं तस्य कर्तव्यमिति निश्चयः ॥	SV-01-16-201-014e
यद्यस्य रुदतो द्वारि न करोम्यद्य रक्षणम् ।	SV-01-16-201-015a
नास्तिक्यं चापि सर्वेषामस्माकं स्यादधर्मजम् ॥	SV-01-16-201-015c
प्रतितिष्ठेत लोकेऽस्मिनधर्मश्चैव नो भवेत् ॥	SV-01-16-201-016ac
अनापृच्छ्यैव राजानं गते मयि न संशयः ।	SV-01-16-201-017a
अजातशत्रोर्नृपतेर्मम चैवाप्रियं भवेत् ॥	SV-01-16-201-017c
अनुप्रवेशे राज्ञस्तु वनवासो भवेन्मम ।	SV-01-16-201-018a
अधर्मो वै महानस्तु वने वा मरणं मम ।	SV-01-16-201-018c
शरीरस्यापि नाशात्तु धर्म एव विशिष्यते ॥	SV-01-16-201-018e
एवं विनिश्चित्य ततः कुन्तीपुत्रो धनञ्जयः ।	SV-01-16-201-019a
अनुप्रविश्य राजानमभिवाद्य विनिस्सृतः ॥	SV-01-16-201-019c
धनुरादाय संहृष्टो ब्राह्मणं प्रत्यभाषत ॥	SV-01-16-201-020ac
अर्जुनः	SV-01-16-201-021
ब्राह्मणाऽऽगम्यतां शीघ्रं यावत्परधनैषिणः ।	SV-01-16-201-021a
अदूराध्वगताः क्षुद्रास्तावद्गच्छावहे सह ।	SV-01-16-201-021c
यावदावर्तयाम्यद्य चोरहस्ताद्धनं तव ॥	SV-01-16-201-021e
वैशम्पायनः	SV-01-16-201-022
सोऽनुसृत्य महाबाहुर्धन्वी वर्मी रथी ध्वजी ।	SV-01-16-201-022a
शरैर्विध्वस्य तांश्चोरानवजित्य च तद्धनम् ॥	SV-01-16-201-022c
ब्राह्मणस्योपाकृत्य यशः पीत्वा च पाण्डवः ।	SV-01-16-201-023a
आजगाम पुरं वीरस्सव्यसाची धनञ्जयः ॥	SV-01-16-201-023c
सोऽभिवाद्य गुरून्सर्वास्तैश्चापि प्रतिनन्दितः ।	SV-01-16-201-024a
धर्मराजमुवाचेदं व्रतमादिश्यतां मम ॥	SV-01-16-201-024c
समयस्समतिक्रान्तो भवतो दर्शनान्मम ।	SV-01-16-201-025a
वनवासं गमिष्यामि समयो ह्येष नः कृतः ॥	SV-01-16-201-025c
इत्युक्तो धर्मरास्तु सहसा वाक्यमब्रवीत् ॥	SV-01-16-201-026ac
कथमित्यब्रवीद्वाचा शोकार्तः सज्जमानया ।	SV-01-16-201-027a
युधिष्ठिरो गुडाकेशं भ्राता भ्रातरमब्रवीत् ।	SV-01-16-201-027c
युधिष्ठिरः	SV-01-16-201-027
प्रमाणमस्मि यदि ते मत्तश्शृणु वचो मम ॥	SV-01-16-201-027e
अनुप्रवेशं यद्वीर कृतवांस्त्वं ममाप्रियम् ।	SV-01-16-201-028a
सर्वं तदनुजानामि व्यलीकं न च मे हृदि ॥	SV-01-16-201-028c
गुरोरनुप्रवेशेन नोपघातो यवीयसः ।	SV-01-16-201-029a
यवीयसोऽनुप्रवेशो ज्येष्ठस्य विधिलोपकृत् ॥	SV-01-16-201-029c
निवर्तस्व महाबाहो कुरुष्व वचनं मम ।	SV-01-16-201-030a
न हि ते धर्मलोपोऽस्ति न च मे धर्षणा कृता ॥	SV-01-16-201-030c
अर्जुनः	SV-01-16-201-031
न व्याजेन चरेद्धर्ममिति मे भवतश्श्रुतम् ।	SV-01-16-201-031a
न तस्माद्विचलिष्यामि सत्येनाऽऽयुधमालभे ॥	SV-01-16-201-031c
आज्ञा तु मम दातव्या भवता कीर्तिवर्धन ।	SV-01-16-201-032a
भवदाज्ञामृते किञ्चिन्न कार्यमिति निश्चितम् ॥	SV-01-16-201-032c
वैशम्पायनः	SV-01-16-201-033
सोऽभ्यनुज्ञाय राजानं ब्रह्मचर्यादिदीक्षितः ।	SV-01-16-201-033a
वने द्वादश मासानां वासायोपजगाम ह ॥	SV-01-16-201-033c
	
	
	
	
	
	
	
अध्यायः 202	
	
	
वैशम्पायनः	SV-01-16-202-001
तं प्रयान्तं महाबाहुं कौरवाणां यशस्करम् ।	SV-01-16-202-001a
अनुजग्मुर्महात्मानो ब्राह्मणा वेदपारगाः ॥	SV-01-16-202-001c
वेदवेदाङ्गविद्वांसस्तथैवाध्यात्मचिन्तकाः ।	SV-01-16-202-002a
मौक्षाश्च भगवद्भक्तास्सूताः पौराणिकाश्च ये ॥	SV-01-16-202-002c
कथकाश्चापरे राजञ्श्रमणाश्च वनौकसः ।	SV-01-16-202-003a
दिव्याख्यानानि ये चापि पठन्ति मधुरं द्विजाः ॥	SV-01-16-202-003c
एतैश्चान्यैश्च बहुभिस्सहायैः पाण्डुनन्दनः ।	SV-01-16-202-004a
पृथक्छ्लक्ष्णकथैः प्रायान्मरुद्भिरिव वासवः ॥	SV-01-16-202-004c
रमणीयानि चित्राणि वनानि च सरांसि च ।	SV-01-16-202-005a
सरितस्सागरांश्चैव देशानपि च भारत ।	SV-01-16-202-005c
पुण्यान्यपि च तीर्थानि ददर्श भरतर्षभः ॥	SV-01-16-202-005e
स गङ्गाद्वारमासाद्य निवेशमकरोत्प्रभुः ॥	SV-01-16-202-006ac
तस्य तत्राद्भुतं कर्म शृणु मे जनमेजय ।	SV-01-16-202-007a
कृतवान्यद्विशुद्धात्मा पाण्डूनां प्रवरो रथी ॥	SV-01-16-202-007c
निविष्टे तत्र कौन्तेये ब्राह्मणेषु च भारत ।	SV-01-16-202-008a
अग्निहोत्राणि विप्रास्ते प्रादुश्चक्रुरनेकशः ॥	SV-01-16-202-008c
तेषु प्रणीयमानेषु ज्वलितेषु हुतेषु च ।	SV-01-16-202-009a
कृतपुष्पोपहारेषु निरन्तरगतेषु च ॥	SV-01-16-202-009c
कृताभिषेकैर्विद्वद्भिर्नियतैस्सत्पथे स्थितैः ।	SV-01-16-202-010a
शुशुभेऽतीव तद्राजन्गङ्गाद्वारं महात्मभिः ॥	SV-01-16-202-010c
तथा पर्याकुले तस्मिन्निवेशे पाण्डवर्षभः ।	SV-01-16-202-011a
अभिषेकाय कौन्तेयो गङ्गामवततार ह ॥	SV-01-16-202-011c
तत्राभिषेकं कृत्वा स तर्पयित्वा पितामहान् ।	SV-01-16-202-012a
उत्तितीर्षुर्जलाद्राजन्नग्निकार्यचिकीर्षया ॥	SV-01-16-202-012c
अपकृष्टो महाबाहुर्नागराजस्य कन्यया ।	SV-01-16-202-013a
अन्तर्जले महाराज उलूप्या कामयानया ॥	SV-01-16-202-013c
ददर्श पाण्डवस्तत्र पावकं सुसमाहितः ।	SV-01-16-202-014a
कौरव्यस्याथ नागस्य भवने परमार्चिते ॥	SV-01-16-202-014c
तत्राग्निकार्यं कृतवान्कुन्तीपुत्रो धनञ्जयः ।	SV-01-16-202-015a
अशङ्कमानेन हुतस्तेनातुष्यद्धुताशनः ॥	SV-01-16-202-015c
अग्निकार्यं स कृत्वा तु नागराजसुतां तदा ।	SV-01-16-202-016a
प्रसहन्निव कौन्तेय इदं वचनमब्रवीत् ॥	SV-01-16-202-016c
अर्जुनः	SV-01-16-202-017
किमिदं साहसं भीरु कृतवत्यसि भामिनि ।	SV-01-16-202-017a
कश्चायं सुभगे देशः का च त्वं कस्य वात्मजा ॥	SV-01-16-202-017c
उलूपी	SV-01-16-202-018
ऐरावतकुले जातः कौरव्यो नाम पन्नगः ।	SV-01-16-202-018a
तस्याहं दुहिता पार्थ उलूपी नाम पन्नगी ॥	SV-01-16-202-018c
साऽहं त्वामभिषेकार्थमवतीर्णं सरिद्वराम् ।	SV-01-16-202-019a
दृष्टवत्येव कौन्तेय कन्दर्पेणापि मूर्च्छिता ॥	SV-01-16-202-019c
तां मामनङ्गमथितां त्वत्कृते कुरुनन्दन ।	SV-01-16-202-020a
अनन्यां नन्दयस्वाद्य प्रदानेनाऽऽत्मनो रहः ॥	SV-01-16-202-020c
अर्जुनः	SV-01-16-202-021
ब्रह्मचर्यमिदं भद्रे मम द्वादशमासिकम् ।	SV-01-16-202-021a
धर्मराजेन चादिष्टो नाहमस्मि स्वयं वशः ॥	SV-01-16-202-021c
तव चापि प्रियं कर्तुमिच्छामि जलचारिणि ।	SV-01-16-202-022a
अनृतं नोक्तपूर्वं च मया किञ्चन कर्हिचित् ॥	SV-01-16-202-022c
कथं च नानृतं च स्यात्तव चैव प्रियं भवेत् ।	SV-01-16-202-023a
अधर्मो मे न सिद्ध्येत तथा कार्यं भुजङ्गमे ॥	SV-01-16-202-023c
उलूपी	SV-01-16-202-024
जानाम्यहं पाण्डवेय यथा चरसि मेदिनीम् ।	SV-01-16-202-024a
यथा हि ते ब्रह्मचर्यमिति वस्समयः कृतः ॥	SV-01-16-202-024c
तदिदं द्रौपदीहेतोरन्योन्यस्य प्रवासनम् ।	SV-01-16-202-025a
कृतवांस्तत्र धर्मार्थमत्र धर्मो न लुप्यते ॥	SV-01-16-202-025c
परित्राणं च कर्तव्यमार्तानां पृथुलोचन ।	SV-01-16-202-026a
कृत्वा मम परित्राणं तव धर्मो न लुप्यते ॥	SV-01-16-202-026c
त्वया कामप्रचाराय प्रेरितं न हि यन्मनः ।	SV-01-16-202-027a
तस्मात्तव प्रत्यवायो युज्यते न हि कुत्रचित् ॥	SV-01-16-202-027c
यदि वाप्यस्य धर्मस्य सूक्ष्मोऽपि स्याद्व्यतिक्रमः ।	SV-01-16-202-028a
स च ते धर्म एव स्याद्दत्वा प्राणान्ममार्जुन ॥	SV-01-16-202-028c
भक्तां भजस्व मां पार्थ सतामेतन्मतं प्रभो ।	SV-01-16-202-029a
न करिष्यसि चेदेवं मृतां मामुपधारय ॥	SV-01-16-202-029c
प्राणदानान्महाबाहो चर धर्ममनुत्तमम् ।	SV-01-16-202-030a
शरणं च प्रपन्नाऽस्मि त्वामद्य पुरुषोत्तम ॥	SV-01-16-202-030c
दीनाननाथांश्च कौन्तेय परिरक्षसि नित्यशः ।	SV-01-16-202-031a
साऽहं शऱणमभ्येमि रोरवीमि च दुःखिता ॥	SV-01-16-202-031c
याचे त्वामभिकामाऽहं तस्मात्कुरु मम प्रियम् ।	SV-01-16-202-032a
स त्वमात्मप्रदानेन सकामां कर्तुमर्हसि ॥	SV-01-16-202-032c
वैशम्पायनः	SV-01-16-202-033
एवमुक्तस्तु कौन्तेयः पन्नगेश्वरकन्यया ।	SV-01-16-202-033a
कृतवांस्तत्तथा सर्वं धर्ममुद्दिश्य कारणम् ॥	SV-01-16-202-033c
स नागभवने रात्रिं तामुषित्वा प्रतापवान् ।	SV-01-16-202-034a
पुत्रमुत्पादयामास स तस्यां सुमनोहरम् ।	SV-01-16-202-034c
इरावन्तं महाभागं महाबलपराक्रमम् ॥	SV-01-16-202-034e
विमलेऽभ्युदिते सूर्ये कौरव्यस्य निवेशनात् ।	SV-01-16-202-035a
निश्चक्राम तदा पार्थस्स्वमेव भवनं शुभम् ॥	SV-01-16-202-035c
	
	
	
	
	
	
अध्यायः 203	
	
	
	
वैशम्पायनः	SV-01-16-203-001
कथयित्वा च तत्सर्वं ब्राह्मणेभ्यस्स भारत ।	SV-01-16-203-001a
प्रययौ हिमवत्पार्श्वं ततो वज्रधरात्मजः ॥	SV-01-16-203-001c
अगस्त्यवनमासाद्य वसिष्ठस्य च पर्वतम् ।	SV-01-16-203-002a
भृगुतीर्थे च कौरव्यः कृतवाञ्शौचमात्मनः ॥	SV-01-16-203-002c
प्रददौ गोसहस्राणि यज्ञानुद्दिश्य दक्षिणाः ।	SV-01-16-203-003a
निवेशांश्च द्विजातिभ्यस्सोऽददात्कुरुसत्तमः ॥	SV-01-16-203-003c
हिरण्यबिन्दोस्तीर्थानि स्नात्वा पुरुषसत्तमः ।	SV-01-16-203-004a
दृष्टवान्पर्वतश्रेष्ठान् पुण्यान्यायतनानि च ॥	SV-01-16-203-004c
अवतीर्य नरश्रेष्ठो ब्राह्मणैस्सह भारत ।	SV-01-16-203-005a
प्राचीं दिशमभिप्रेप्सुर्जगाम भरतर्षभः ॥	SV-01-16-203-005c
आनुपूर्व्येण तीर्थानि दृष्टवान्कुरुसत्तमः ।	SV-01-16-203-006a
नदीं चोत्पलिनीं रम्यामरण्यं नैमिषं प्रति ॥	SV-01-16-203-006c
नन्दामपरनन्दां च कौशिकीं च यशस्विनीम् ।	SV-01-16-203-007a
महानदीं गयां चैव गङ्गामपि च भारत ॥	SV-01-16-203-007c
एवं तीर्थानि सर्वाणि पश्यमानस्तथाऽऽश्रमान् ।	SV-01-16-203-008a
आत्मनः पावनं कुर्वन्ब्राह्मणेभ्यो धनं ददौ ॥	SV-01-16-203-008c
अङ्गवङ्गकलिङ्गेषु यानि तीर्थानि कानिचित् ।	SV-01-16-203-009a
जगाम तानि सर्वाणि पुण्यान्यायतनानि च ।	SV-01-16-203-009c
दृष्ट्वा च विधिवत्तानि धनं चापि ददौ ततः ॥	SV-01-16-203-009e
कलिङ्गराष्ट्रद्वारे तु ब्राह्मणाः पाण्डवानुगाः ।	SV-01-16-203-010a
अभ्यनुज्ञाय कौन्तेयमुपावर्तन्त भारत ॥	SV-01-16-203-010c
स तु तैरभ्यनुज्ञातः कुन्तीपुत्रो धनञ्जयः ।	SV-01-16-203-011a
सहायैरल्पकैश्शूरैः प्रययौ लवणार्णवम् ॥	SV-01-16-203-011c
स कलिङ्गानतिक्रम्य देशानायतनानि च ।	SV-01-16-203-012a
हर्म्याणि रमणीयानि प्रेक्षणाणो ययौ प्रभुः ॥	SV-01-16-203-012c
शूर्पाकारमथाऽऽप्लुत्य सागरानूपमाश्रितः ।	SV-01-16-203-013a
महेन्द्रपर्वतं दृष्ट्वा तापसैरुपशोभितम् ॥	SV-01-16-203-013c
गोदावर्यां ततस्स्नात्वा तामतीत्य महाबलः ।	SV-01-16-203-014a
कावेरीं तामथाऽऽसाद्य सङ्गमे सागरस्य ह ॥	SV-01-16-203-014c
स्नात्वा सम्पूज्य देवांश्च पितॄंश्च मुनिभिस्सह ।	SV-01-16-203-015a
समुद्रतीरेण शनैर्मणलूरुं जगाम ह ॥	SV-01-16-203-015c
तत्र सर्वाणि तीर्थानि पुण्यान्यायतनानि च ।	SV-01-16-203-016a
अत्र त्रयोदशे मासे मणलूरेश्वरं प्रभुम् ॥	SV-01-16-203-016c
अभिगम्य महाबाहुमभ्यगच्छन्महीपतिम् ॥	SV-01-16-203-017ac
मणलूरेश्वरं राजन्धर्मज्ञं चित्रवाहनम् ।	SV-01-16-203-018a
सर्वशास्त्रेषु नेतारं सर्वास्त्रज्ञमकल्मषम् ॥	SV-01-16-203-018c
धर्मे सत्ये दमे शौचे शौर्ये चैव विशेषतः ।	SV-01-16-203-019a
द्विजराजऋषीणां च धार्मिकाणां महास्थले ।	SV-01-16-203-019c
कीर्तने चोपमाभूतं क्षत्रधर्मविदुत्तमम् ॥	SV-01-16-203-019e
तस्य चित्राङ्गदा नाम दुहिता चारुदर्शना ।	SV-01-16-203-020a
तां ददर्श पुरे तस्मिन्विचरन्तीं यदृच्छया ॥	SV-01-16-203-020c
दृष्ट्वा च तां वरारोहां चकमे चैत्रवाहनीम् ।	SV-01-16-203-021a
अभिगम्य च राजानं ज्ञापयत्स्वं प्रयोजनम् ॥	SV-01-16-203-021c
तमुवाचाथ राजा स सान्त्वपूर्वमिदं वचः ॥	SV-01-16-203-022ac
चित्रवाहनः	SV-01-16-203-023
राजा प्रभाकरो नाम कुलेऽस्मिन्सम्बभूव ह ।	SV-01-16-203-023a
अपुत्रः प्रसवेनार्थी तपस्तेपे स चोत्तमम् ॥	SV-01-16-203-023c
उग्रेण तपसा तेन प्रणिपत्य प्रणम्य च ।	SV-01-16-203-024a
ईश्वरस्तोषितः पार्थ देवदेव उमापतिः ॥	SV-01-16-203-024c
स तस्मै भगवान्प्रादादेकप्रसवजं कुलम् ।	SV-01-16-203-025a
एकैकः प्रसवस्तस्माद्भवत्यस्मिन्कुले सदा ॥	SV-01-16-203-025c
तेषां कुमाराः पूर्वेषां सर्वेषां मम जज्ञिरे ।	SV-01-16-203-026a
कन्या तु मम जातेयं कुलस्योत्पादनी ध्रुवम् ॥	SV-01-16-203-026c
पुत्रो ममायमिति मे भावना पुरुषोत्तम ।	SV-01-16-203-027a
पुत्रिकाहेतुविधिना सम्मता भरतर्षभ ॥	SV-01-16-203-027c
तस्मादेकः सुतो योऽस्यां जायते भारत त्वया ।	SV-01-16-203-028a
एतच्छुल्कं भवत्वस्यां कुलकृज्जायतामिह ॥	SV-01-16-203-028c
एतेन समयेनेमां प्रतिगृह्णीष्व भारत ॥	SV-01-16-203-028e
वैशम्पायनः	SV-01-16-203-029
स तथेति प्रतिज्ञाय तां कन्यां प्रतिगृह्य च ।	SV-01-16-203-029a
मासे त्रयोदशे पार्थः कृत्वा वैवाहिकीं क्रियाम् ॥	SV-01-16-203-029c
उवास नगरे तस्मिन्मासांस्त्रीन्स तया सह ॥	SV-01-16-203-030ac
	
	
	
	
	
	
	
अध्यायः 204	
	
	
	
वैशम्पायनः	SV-01-16-204-001
ततस्समुद्रे तीर्थानि दक्षिणे भरतर्षभ ।	SV-01-16-204-001a
अभ्यगच्छत्सुपुण्यानि रहितानि तपस्विभिः ॥	SV-01-16-204-001c
वर्जयन्ति स्म तीर्थानि तत्र पञ्च तु तापसाः ।	SV-01-16-204-002a
आचीर्णानि तु यान्यासन्पुरस्तात्तु तपस्विभिः ॥	SV-01-16-204-002c
अगस्त्यतीर्थं सौभद्रं पौलोमं च सुपावनम् ।	SV-01-16-204-003a
करं धर्मप्लवं चैव हयमेधफलं च यत् ॥	SV-01-16-204-003c
भारद्वाजस्य तीर्थं च पापप्रशमनं महत् ।	SV-01-16-204-004a
विविक्तान्युपलक्ष्याथ तानि तीर्थानि पाण्डवः ॥	SV-01-16-204-004c
दृष्ट्वा च वर्ज्यमानानि मुनिभिर्धर्मबुद्धिभिः ।	SV-01-16-204-005a
तपस्विनस्ततोऽपृच्छत्प्राञ्जलिः कुरुनन्दनः ।	SV-01-16-204-005c
तीर्थान्येतानि वर्ज्यन्ते किमर्थं ब्रह्मवादिभिः ॥	SV-01-16-204-005e
तापसाः	SV-01-16-204-006
ग्राहाः पञ्च वसन्त्येषु हरन्ति च तपोधनान् ।	SV-01-16-204-006a
अत एतानि वर्ज्यन्ते तीर्थानि कुरुनन्दन ॥	SV-01-16-204-006c
वैशम्पायनः	SV-01-16-204-007
श्रुत्वा तु वचनं तेषां वार्यमाणस्तपोधनैः ।	SV-01-16-204-007a
जगाम तानि तीर्थानि द्रष्टुं पुरुषसत्तमः ॥	SV-01-16-204-007c
ततः सौभद्रमासाद्य महर्षेस्तीर्थमुत्तमम् ।	SV-01-16-204-008a
विगाह्य सहसा शूरः स्नानं चक्रे परन्तपः ॥	SV-01-16-204-008c
अथ तं पुरुषव्याघ्रमन्तर्जलचरो महान् ।	SV-01-16-204-009a
निजग्राह जले ग्राहश्शापमोक्षाय भारत ॥	SV-01-16-204-009c
स तमादाय कौन्तेयो विस्फुरन्तं जलेचरम् ।	SV-01-16-204-010a
उदतिष्ठन्महाबाहुर्बलेन बलिनां वरः ॥	SV-01-16-204-010c
उत्कृष्ट एव तु ग्राहस्सोऽर्जुनेन तपस्विना ।	SV-01-16-204-011a
बभूव नारी कल्याणी सर्वाभरणभूषिता ॥	SV-01-16-204-011c
दीप्यमाना श्रिया राजन्दिव्यरूपा मनोरमा ॥	SV-01-16-204-012ac
तदद्भुततमं दृष्ट्वा कुन्तीपुत्रो धनञ्जयः ।	SV-01-16-204-013a
तां स्त्रियं परमप्रीत इदं वचनमब्रवीत् ॥	SV-01-16-204-013c
अर्जुनः	SV-01-16-204-014
का वै त्वमसि कल्याणि कुतो वाऽसि जलेचरी ।	SV-01-16-204-014a
किमर्थं च महत्पापमिदं कृतवती पुरा ॥	SV-01-16-204-014c
स्त्री	SV-01-16-204-015
अप्सराऽस्मि महाबाहो देवारण्यविचारिणी ।	SV-01-16-204-015a
इष्टा धनपतेर्नित्यं वन्दा नाम महाबल ॥	SV-01-16-204-015c
मम सख्यश्चतस्रोऽन्यास्सर्वाः कामगमाश्शुभाः ।	SV-01-16-204-016a
ताभिस्सार्धं प्रयाताऽस्मि लोकपालनिवेशनम् ॥	SV-01-16-204-016c
ततः पश्याम वै सर्वा ब्राह्मणं संशितव्रतम् ।	SV-01-16-204-017a
रूपवन्तमधीयानमेकमेकान्तचारिणम् ।	SV-01-16-204-017c
तस्यैव तपसा राजंस्तद्वनं तेजसा वृतम् ॥	SV-01-16-204-017e
आदित्य इव तं देशं कृत्स्नमभ्यवभासयत् ॥	SV-01-16-204-018ac
तस्य दृष्ट्वा तपस्तादृग्रूपं चाद्भुतदर्शनम् ।	SV-01-16-204-019a
अवतीर्णाऽस्मि तं देशं तपोविघ्नचिकीर्षया ॥	SV-01-16-204-019c
अहं च सौरभेयी च समीची बुद्बुदालसा ।	SV-01-16-204-020a
यौगपद्येन तं विप्रमभ्यगच्छाम भारत ॥	SV-01-16-204-020c
गायन्त्योऽथ हसन्त्यश्च नृत्यन्तो वै वराङ्गनाः ।	SV-01-16-204-021a
प्रेक्षणानि च कुर्वन्त्यो विवृतं कारयन्ति च ॥	SV-01-16-204-021c
अनिच्छन्तीरिवाङ्गानि हासभावविलासितैः ।	SV-01-16-204-022a
बाहूरुमूलदन्तानां दर्शनं वै वराङ्गनाः ।	SV-01-16-204-022c
कुर्वन्त्यो लोभयन्त्यश्च तं द्विजं परितश्श्रिताः ॥	SV-01-16-204-022e
स च नास्मासु कृतवान्मनो वीर कथञ्चन ।	SV-01-16-204-023a
नाकम्पत महातेजास्स्थितस्तपसि निर्मलः ॥	SV-01-16-204-023c
सोऽशपत्कुपितोऽस्मांस्तु ब्राह्मणः क्षत्रियर्षभ ।	SV-01-16-204-024a
ग्राहभूता जले यूयं चरिष्यथ शतं समाः ॥	SV-01-16-204-024c
ततो वयं प्रव्यथिताः सर्वा भारतसत्तम ।	SV-01-16-204-025a
याचाम शरणं विप्रं तं तपोधनमच्युतम् ॥	SV-01-16-204-025c
रूपेण वयसा चैव कन्दर्पेण च दर्पिताः ।	SV-01-16-204-026a
अयुक्तं कृतवत्यश्च क्षन्तुमर्हसि नो द्विज ॥	SV-01-16-204-026c
एष एव वधोऽस्माकं सुपर्याप्तस्तपोधन ।	SV-01-16-204-027a
यद्वयं संशितात्मानं प्रलोभयितुमागताः ॥	SV-01-16-204-027c
अवध्यास्तु स्त्रियस्सृष्टा मन्यन्ते धर्मचिन्तकाः ।	SV-01-16-204-028a
तस्माद्धर्मेण धर्मज्ञ नास्मन्हिंसितुमर्हसि ॥	SV-01-16-204-028c
सर्वभूतेषु धर्मज्ञ मैत्रो ब्राह्मण उच्यते ।	SV-01-16-204-029a
सत्यो भवतु कल्याण एष वादो मनीषिणाम् ॥	SV-01-16-204-029c
शरणं च प्रपन्नानां शिष्टाः कुर्वन्ति पालनम् ।	SV-01-16-204-030a
शरणं त्वां प्रपन्नास्स्म तस्मात्त्वं क्षन्तुमर्हसि ॥	SV-01-16-204-030c
एवमुक्तस्स धर्मात्मा ब्राह्मणश्शुभकर्मकृत् ।	SV-01-16-204-031a
प्रसादं कृतवान्वीर रविसोमसमप्रभः ॥	SV-01-16-204-031c
ब्राह्मणः	SV-01-16-204-032
विश्वं शतसहस्रं च सर्वमक्षय्यवाचकम् ।	SV-01-16-204-032a
परिमाणं शतं त्वेतन्नेदमक्षय्यवाचकम् ॥	SV-01-16-204-032c
यदा च वो ग्राहभूता गृह्णन्तीः पुरुषाञ्जले ।	SV-01-16-204-033a
उत्तारयेज्जलात् कश्चित् स्थलं पुरुषसत्तमः ॥	SV-01-16-204-033c
तदा यूयं पुनस्सर्वं स्वरूपं प्रतिपत्स्यथ ।	SV-01-16-204-034a
अनृतं नोक्तपूर्वं मे भविताऽपि कदा चन ॥	SV-01-16-204-034c
तानि तीर्थानि सर्वाणि ततःप्रभृति चैव ह ।	SV-01-16-204-035a
नारीतीर्थानि नाम्नेह ख्यातिं यास्यन्ति सर्वशः ॥	SV-01-16-204-035c
पुण्यानि च भविष्यन्ति पावनानि मनीषिणाम् ॥	SV-01-16-204-036ac
वन्दा	SV-01-16-204-037
ततोऽभिवाद्य तं विप्रं कृत्वा चापि प्रदक्षिणम् ।	SV-01-16-204-037a
विचिन्तया चापसृत्य तस्माद्देशात्सुदुःखिताः ॥	SV-01-16-204-037c
क्व नु नाम वयं सर्वाः कालेनाल्पेन तं नरम् ।	SV-01-16-204-038a
समागच्छेम यो नस्तद्रूपमापादयेत्पुनः ॥	SV-01-16-204-038c
ता वयं चिन्तयित्वैव मुहूर्तादिव भारत ।	SV-01-16-204-039a
दृष्टवत्यो महाभागं देवर्षिमुत नारदम् ॥	SV-01-16-204-039c
सम्प्रहृष्टास्स्म तं दृष्ट्वा देवर्षिममितद्युतिम् ।	SV-01-16-204-040a
अभिवाद्य च तं पार्थ स्थिता व्रीडितचेतनाः ॥	SV-01-16-204-040c
स नोऽपृच्छद्दुःखमूलमुक्तवत्यो वयं च तत् ।	SV-01-16-204-041a
श्रुत्वा तच्च यथावृत्तमिदं वचनमब्रवीत् ॥	SV-01-16-204-041c
नारदः	SV-01-16-204-042
दक्षिणे सागरानूपे पञ्च तीर्थानि सन्ति वै ।	SV-01-16-204-042a
पुण्यानि रमणीयानि तानि गच्छत मा चिरम् ॥	SV-01-16-204-042c
तत्राऽऽशु पुरुषव्याघ्रः पाण्डवेयो धनञ्जयः ।	SV-01-16-204-043a
मोक्षयिष्यति शुद्धात्मा दुःखादस्मान्न संशयः ॥	SV-01-16-204-043c
वन्दा	SV-01-16-204-043
इत्युक्त्वा नारदस्सर्वास्तत्रैवान्तरधीयत ॥	SV-01-16-204-043e
तस्मात्सर्वा वयं वीर निवसामोऽत्र नित्यशः ।	SV-01-16-204-044a
तदिदं सत्यमेवाद्य मोक्षिताऽहं त्वयाऽनघ ॥	SV-01-16-204-044c
एतास्तु मम ताः सख्यश्चतस्रोऽन्या ह्रदे स्थिताः ।	SV-01-16-204-045a
एता अपि महाबाहो मुनिशापाद्विमोक्षय ॥	SV-01-16-204-045c
वैशम्पायनः	SV-01-16-204-046
तच्छ्रुत्वा पाण्डवश्रेष्ठस्सर्वा एव विशाम्पते ।	SV-01-16-204-046a
तस्माच्छापाददीनात्मा मोक्षयामास वीर्यवान् ॥	SV-01-16-204-046c
उत्थाय च जलात्सर्वाः प्रतिलभ्य स्वकं वपुः ।	SV-01-16-204-047a
तास्तदाऽप्सरसो राजन्नदृश्यन्त यथा पुरा ॥	SV-01-16-204-047c
तीर्थानि शोधयित्वाऽथ तथाऽनुज्ञाय ताः प्रभुः ।	SV-01-16-204-048a
चित्राङ्गदां पुनर्द्रष्टुं मणलूरपुरं ययौ ॥	SV-01-16-204-048c
तस्यामजनयत्पुत्रं राजानं बभ्रुवाहनम् ।	SV-01-16-204-049a
तं दृष्ट्वा पाण्डवो राजंश्चित्रवाहनमब्रवीत् ॥	SV-01-16-204-049c
चित्राङ्गदायाश्शुल्कं च गृह्णेमं बभ्रुवाहनम् ।	SV-01-16-204-050a
अनेन तु भविष्यामि ऋणान्मुक्तो जनाधिप ॥	SV-01-16-204-050c
चित्राङ्गदां पुनर्वाक्यमब्रवीत्पाकशासनिः ॥	SV-01-16-204-051ac
अर्जुनः	SV-01-16-204-052
इहैव भव भद्रे त्वं बभ्रुवाहनवर्धना ।	SV-01-16-204-052a
इन्द्रपस्थनिवासं मे त्वं तत्राऽऽगत्य रंस्यसे ॥	SV-01-16-204-052c
कुन्तीं युधिष्ठिरं भीमं भ्रातरौ मे कनीयसौ ।	SV-01-16-204-053a
आगता तत्र पश्येथा अन्यानपि च बान्धवान् ॥	SV-01-16-204-053c
बान्धवैस्सहिता भद्रे नन्दसे त्वमनिन्दिते ॥	SV-01-16-204-053e
धर्मे स्थितस्सत्यधृतिः कुन्तीपुत्रो युधिष्ठिरः ।	SV-01-16-204-054a
जित्वा तु पृथिवीं सर्वां राजसूयं करिष्यति ॥	SV-01-16-204-054c
तत्राऽऽगच्छन्ति राजानः पृथिव्यां नृपसञ्ज्ञिताः ।	SV-01-16-204-055a
बहूनि रत्नान्यादाय आगमिष्यति ते पिता ॥	SV-01-16-204-055c
एकसार्थं प्रयाताऽसि चित्रवाहनसेनया ।	SV-01-16-204-056a
द्रक्ष्यामि राजसूये त्वां पुत्रं पालय मा शुचः ॥	SV-01-16-204-056c
बभ्रुवाहननाम्ना तु मम प्राणो बहिश्चरः ।	SV-01-16-204-057a
तस्माद्भरस्व पुत्रं वै पुरूवंशविवर्धनम् ॥	SV-01-16-204-057c
चित्रवाहनदायादं धर्मात्पौरवनन्दनम् ।	SV-01-16-204-058a
पाण्डवानां प्रियं पुत्रं तस्मात्पालय सर्वदा ॥	SV-01-16-204-058c
विप्रयोगेण सन्तापं मा कृथास्त्वमनिन्दिते ॥	SV-01-16-204-059ac
वैशम्पायनः	SV-01-16-204-060
चित्राङ्गदामेवमुक्त्वा सागरानूपमाश्रितः ।	SV-01-16-204-060a
स्थानं दूरं समाप्लुत्य दत्त्वा बहुधनं तदा ॥	SV-01-16-204-060c
केरलान्समतिक्रम्य गोकर्णमभितोऽगमत् ॥	SV-01-16-204-060e
	
	
	
	
	
	
	
	
अध्यायः 205	
	
	
	
वैशम्पायनः	SV-01-16-205-001
सोऽपरान्तेषु तीर्थानि पुण्यान्यायतनानि च ।	SV-01-16-205-001a
सर्वाणि चानुपूर्व्येण जगामामितविक्रमः ॥	SV-01-16-205-001c
समुद्रे पश्चिमे यानि तीर्थान्यायतनानि च ।	SV-01-16-205-002a
तानि गत्वा स सर्वाणि प्रभासमुपजग्मिवान् ॥	SV-01-16-205-002c
चिन्तयामास रात्रौ तु गदेन कथितां कथाम् ।	SV-01-16-205-003a
सुभद्रायाश्च माधुर्यरूपसम्पद्गुणानि च ॥	SV-01-16-205-003c
प्राप्तुं तां चिन्तयामास कोऽत्रोपायो भवेदिति ॥	SV-01-16-205-003e
वेषवैकृतमापन्नः परिव्राजकरूपधृक् ॥	SV-01-16-205-004ac
कुकुरान्धकवृष्णीनामज्ञातो वेषधारणात् ।	SV-01-16-205-005a
भ्रममाणश्चरन्भैक्षं परिव्राजकवेषवान् ॥	SV-01-16-205-005c
येन केनाप्युपायेन प्रविश्य च गृहं महत् ।	SV-01-16-205-006a
दृष्ट्वा सुभद्रां कृष्णस्य भगिनीमेकसुन्दरीम् ॥	SV-01-16-205-006c
वासुदेवमतं ज्ञात्वा करिष्यामि हितं शुभम् ॥	SV-01-16-205-006e
एवं विनिश्चयं कृत्वा दीक्षितो वै तदाऽभवत् ॥	SV-01-16-205-007ac
त्रिदण्डी मुण्डितः कुण्डी अक्षमालाऽङ्गुलीयकः ।	SV-01-16-205-008a
योगभारं वहन्पार्थो वटवृक्षस्य कोटरम् ॥	SV-01-16-205-008c
प्रविशन्नेव बीभत्सुर्वृष्टिं वर्षति वासवे ।	SV-01-16-205-009a
चिन्तयामास देवेशं केशवं क्लेशनाशनम् ॥	SV-01-16-205-009c
प्रणतार्तिहरं शम्भुं मायारूपेण वञ्चकम् ॥	SV-01-16-205-009e
केशवश्चिन्तितं ज्ञात्वा दिव्यज्ञानेन दृष्टवान् ॥14505	SV-01-16-205-010ac
शयानश्शयने धन्ये सत्यभामासहायवान् ।	SV-01-16-205-011a
केशवस्सहसा राजञ्जहास च ननन्द च ॥	SV-01-16-205-011c
पुनः पुनस्सत्यभामा चाब्रवीत्पुरुषोत्तमम् ॥	SV-01-16-205-011e
सत्यभामा	SV-01-16-205-012
भगवंश्चिन्तयाऽऽविष्टः शयने शयितस्सुखम् ।	SV-01-16-205-012a
भवान्बहुप्रकारेण जहास च पुनः पुनः ॥	SV-01-16-205-012c
श्रोतव्यं यदि वा कृष्ण प्रसादो यदि चेन्मयि ।	SV-01-16-205-013a
वक्तुमर्हसि लोकेश तच्छ्रोतुं कामये ह्यहम् ॥	SV-01-16-205-013c
श्रीभगवान्	SV-01-16-205-014
पितृष्वसायाः पुत्रो मे भीमसेनानुजोऽर्जुनः ।	SV-01-16-205-014a
तीर्थयात्रां गतः पार्थः कारणात्समयात्तदा ॥	SV-01-16-205-014c
तीर्थयात्रासमाप्तौ तु निवृत्तो निशि भारतः ।	SV-01-16-205-015a
सुभद्रां चिन्तयानस्तु तदर्थे चापि मां पुनः ॥	SV-01-16-205-015c
चिन्तयन्नेव तां भद्रां यतिरूपधरोऽभवत् ॥	SV-01-16-205-015e
यतिरूपप्रतिच्छन्नो द्वारकां प्राप्य माधवीम् ।	SV-01-16-205-016a
येन केनाप्युपायेन दृष्ट्वा तु वरवर्णिनीम् ॥	SV-01-16-205-016c
वासुदेवमतं ज्ञात्वा प्रयतिष्ये मनोरथम् ।	SV-01-16-205-017a
एवं व्यवसितः पार्थो यतिलिङ्गेन पाण्डवः ॥	SV-01-16-205-017c
छायायां वटवृक्षस्य वृष्टिं वर्षति वासवे ।	SV-01-16-205-018a
योगभारं वहन्नेव मानसं दुःखमाप्तवान् ॥	SV-01-16-205-018c
ईदृशं मां विजानाति माधवो यदि मां स्मरन् ।	SV-01-16-205-019a
किञ्चिद्व्याजमवष्टभ्य यायात्कतिपयैर्जनैः ॥	SV-01-16-205-019c
तद्भावं प्रविचिन्त्यैव हसितं मे सुलोचने ।	SV-01-16-205-020a
नास्त्यन्यन्मा विशङ्केथाश्शपे सत्येन मे शुभे ॥	SV-01-16-205-020c
वैशम्पायनः	SV-01-16-205-021
भ्रातरं वोऽभि पश्येति सत्यभामामदर्शयत् ।	SV-01-16-205-021a
तत उत्थाय शयनात्प्रस्थितो मधुसूदनः ॥	SV-01-16-205-021c
प्रभासं समनुप्राप्तं बीभत्सुमपराजितम् ।	SV-01-16-205-022a
तीर्थान्यनुचरन्तं च शुश्राव मधुसूदनः ॥	SV-01-16-205-022c
चारणनां तु वचनादेकाकी स जनार्दनः ।	SV-01-16-205-023a
ततोऽभ्यगच्छत्कौन्तेयमज्ञातो नाम माधवः ॥	SV-01-16-205-023c
ददृशाते तदाऽन्योन्यं प्रभासे कृष्णपाण्डवौ ॥	SV-01-16-205-024ac
तावन्योन्यं समाश्लिष्य पृष्ट्वा च कुशलं पथि ।	SV-01-16-205-025a
आस्तां प्रियसखायौ तौ नरनारायणावृषी ।	SV-01-16-205-025c
ततोऽर्जुनं वासुदेवस्तां चर्यां पर्यपृच्छत ॥	SV-01-16-205-025e
वासुदेवः	SV-01-16-205-026
किमर्थं पावनानीह तीर्थान्यनुचरस्युत ॥	SV-01-16-205-026a
वैशम्पायनः	SV-01-16-205-026
ततोऽर्जनो यथावृत्तं सर्वमाख्यातवांस्तदा ॥	SV-01-16-205-026c
श्रुत्वाऽथोवाच वार्ष्णेयस्त्वेवमेतदिति प्रभो ॥	SV-01-16-205-027ac
तौ विहृत्य यथाकामं प्रभासे कृष्णपाण्डवौ ।	SV-01-16-205-028a
महीधरं रैवतकं वासायैवाभिजग्मतुः ॥	SV-01-16-205-028c
पूर्वमेव तु कृष्णस्य वचनात्तं महीधरम् ।	SV-01-16-205-029a
पुरुषास्समलञ्चक्रुरुपजह्रुश्च भोजनम् ॥	SV-01-16-205-029c
प्रतिगृह्यार्जुनः सर्वमुपभुज्य च पाण्डवः ।	SV-01-16-205-030a
सहैव वासुदेवेन दृष्टवान्नटनर्तकान् ॥	SV-01-16-205-030c
अभ्यनुज्ञातवांत्सर्वानर्चयित्वा च पाण्डवः ।	SV-01-16-205-031a
सत्कृतं शयनं दिव्यमभ्यगच्छत्सहाच्युतः ॥	SV-01-16-205-031c
स कथां कथयन्नेव निद्रया जनमेजय ।	SV-01-16-205-032a
कौन्तेयोऽपि हृतस्तस्मिञ्शयने सत्यविक्रमः ॥	SV-01-16-205-032c
मधुरेण स गीतेन वीणाशब्देन चानघ ।	SV-01-16-205-033a
प्रबोध्यमानो बुबुधे स्तुतिभिर्मङ्गलैस्तथा ॥	SV-01-16-205-033c
स कृत्वाऽवश्यकार्याणि वार्ष्णेये नाभिनन्दितः ।	SV-01-16-205-034a
वार्ष्णेयं समनुज्ञाय ततो वासमरोचयत् ।	SV-01-16-205-034c
तथेत्युक्त्वा वासुदेवो भोजनं वै शशास ह ॥	SV-01-16-205-034e
यतिरूपधरं पार्थं विसृज्य सहसा हरिः ।	SV-01-16-205-035a
रथेन काञ्चनाङ्गेन द्वारकामभिजग्मिवान् ॥	SV-01-16-205-035c
अलङ्कृता द्वारका तु बभूव जनमेजय ॥	SV-01-16-205-036ac
दिदृक्षवश्च गोविन्दं द्वारकावासिनो जनाः ।	SV-01-16-205-037a
नरेन्द्रमार्गमाजग्मुस्तूर्णं शतसहस्रशः ॥	SV-01-16-205-037c
क्षणार्धमपि वार्ष्णेया गोविन्दविरहाक्षमाः ।	SV-01-16-205-038a
कौतूहलसमाविष्टा भृशमुत्प्रेक्ष्य संस्थिताः ॥	SV-01-16-205-038c
अवलोकेषु नारीणां सहस्राणि शतानि च ।	SV-01-16-205-039a
भोजवृष्ण्यन्धकानां च समवायो महानभूत् ॥	SV-01-16-205-039c
स तथा सत्कृतस्सर्वैर्भोजवृष्ण्यन्धकात्मजैः ।	SV-01-16-205-040a
अभिवाद्याभिवाद्यांश्च सर्वैश्च प्रतिनन्दितः ॥	SV-01-16-205-040c
कुमारैस्सर्वशो वीरस्सत्कारेणाभिवादितः ।	SV-01-16-205-041a
समानवयसस्सर्वानाश्लिष्य स पुनः पुनः ।	SV-01-16-205-041c
कृष्णस्स्वभवनं रम्यं प्रविवेश महाद्युतिः ॥	SV-01-16-205-041e
प्रवासादागतं देव्यः सर्वाः कृष्णमपूजयन् ॥	SV-01-16-205-042ac
	
	
	
	
	
	
अध्यायः 206	
	
	
	
वैशम्पायनः	SV-01-17-206-001
ततः कतिपयाहस्सु तस्मिन्रैवतके गिरौ ।	SV-01-17-206-001a
वृष्ण्यन्धकानामभवत् सुमहानुत्सवो नृप ॥	SV-01-17-206-001c
तत्र दानं ददुर्वीरा ब्राह्मणानां सहस्रशः ।	SV-01-17-206-002a
भोजवृष्ण्यन्धकाश्चैव महे तस्य गिरेस्तदा ॥	SV-01-17-206-002c
प्रसादै रत्नचित्रैश्तु गिरेस्तस्य समन्ततः ।	SV-01-17-206-003a
स देशश्शोभितो राजन्दीपवृक्षैश्च शोभितः ॥	SV-01-17-206-003c
वादित्राणि च तत्रा स्म वादकास्समवादयन् ।	SV-01-17-206-004a
ननृतुर्नर्तकाश्चैव जगुर्गीतानि गायकाः ॥	SV-01-17-206-004c
अलङ्कृताः कुमाराश्च वृष्णीनां सुमहौजसः ।	SV-01-17-206-005a
यानैर्हाटकचित्राङ्गैश्चञ्चूर्यन्ते स्म सर्वशः ॥	SV-01-17-206-005c
पौराश्च पादचारेण यानैरुच्चावचैस्तथा ।	SV-01-17-206-006a
सदारास्सानुयात्राश्च शतशोऽथ सहस्रशः ॥	SV-01-17-206-006c
ततो हलधरः क्षीबो रेवतीसहितः प्रभुः ।	SV-01-17-206-007a
अनुगम्यमानो बहुभिर्वैरचरत्तत्र भारत ॥	SV-01-17-206-007c
तथैव राजा वृष्णीनामुग्रसेनः प्रतापवान् ।	SV-01-17-206-008a
उपगीयमानो गन्धर्वैस्स्त्रीसहस्रसहायवान् ॥	SV-01-17-206-008c
रौक्मिणेयश्च साम्बश्च क्षीबौ समरदुर्मदौ ।	SV-01-17-206-009a
दिव्यमाल्याम्बरधरौ विजह्रातेऽमराविव ॥	SV-01-17-206-009c
अक्रूरस्सारणश्चैव गदो भानुर्विडूरथः ।	SV-01-17-206-010a
निशठश्चारुदेष्णश्च पृथुर्विपृथुरेव च ॥	SV-01-17-206-010c
सत्यकः सात्यकिश्चैव भङ्गकारसहाचरौ ।	SV-01-17-206-011a
हार्दिक्य कृतवर्मा च ये चान्ये नानुकीर्तिताः ॥	SV-01-17-206-011c
एते परिवृताः स्त्रीभिर्गन्धर्वैश्च पृथक् पृथक् ।	SV-01-17-206-012a
तमुत्सवं रैवतके शोभयाञ्चक्रिरे तदा ॥	SV-01-17-206-012c
वासदेवो ययौ तत्र सह स्त्रीभिर्गुणान्वितः ।	SV-01-17-206-013a
दत्त्वा दानं द्विजातिभ्यः परिव्राजमपश्यत ॥	SV-01-17-206-013c
तदा कौतूहले तस्मिन्वर्तमाने महोत्सवे ।	SV-01-17-206-014a
वासुदेवश्च पार्थश्च सहितौ परिजग्मतुः ॥	SV-01-17-206-014c
तत्र चङ्क्रममाणौ तौ वसुदेवसुतां शुभाम् ।	SV-01-17-206-015a
अलङ्कृतां सखीमध्ये भद्रां ददृशतुस्तदा ॥	SV-01-17-206-015c
दृष्ट्वैव तामर्जुनस्य कन्दर्पः समजायत ।	SV-01-17-206-016a
तं तदैकाग्रमनसं कृष्णः पार्थमलक्षयत् ॥	SV-01-17-206-016c
अब्रवीत्पुण्डरीकाक्षः प्रसहन्निव भारत ।	SV-01-17-206-017a
वनेचरस्य किमिदं कामेनाऽऽलोड्यते मनः ॥	SV-01-17-206-017c
ममैषा भगिनी पार्थ सारणस्य सहोदरी ।	SV-01-17-206-018a
यदि ते वर्तते बुद्धिर्वक्ष्यामि पितरं स्वयम् ॥	SV-01-17-206-018c
अर्जुनः	SV-01-17-206-019
दुहिता वसुदेवस्य वासुदेवस्य च स्वसा ।	SV-01-17-206-019a
रूपेणैव च सम्पन्ना किमिवैषा न मोहयेत् ॥	SV-01-17-206-019c
कृतमेव तु कल्याणं सर्वं मम भवेद्ध्रुवम् ।	SV-01-17-206-020a
यदि स्यान्मम वार्ष्णेय महिषीयं स्वसा तव ॥	SV-01-17-206-020c
देवबृन्दस्सदा त्वां तु स्मृत्वा विजयतेऽसुरान् ।	SV-01-17-206-021a
तव सन्दर्शनात् स्वामिन्नप्राप्यं न हि तत् किमु ॥	SV-01-17-206-021c
प्राप्तौ तु क उपायोऽस्यास्तं ब्रवीहि जनार्दन ।	SV-01-17-206-022a
आस्थास्यामि तथा सर्वं यदि शक्यं नरेण तत् ॥	SV-01-17-206-022c
वासुदेवः	SV-01-17-206-023
स्वयंवरः क्षत्रियाणां विवाहः पुरुषर्षभ ।	SV-01-17-206-023a
स च संशयितः पार्थ स्वभावस्स्यान्निमित्ततः ॥	SV-01-17-206-023c
प्रसह्य हरणं चापि क्षत्रियाणां प्रशस्यते ।	SV-01-17-206-024a
विवाहहेतुः कन्यानामिति धर्मविदो विदुः ॥	SV-01-17-206-024c
स त्वमर्जुन कल्याणीं प्रसह्य भगिनीं मम ।	SV-01-17-206-025a
यतिरूपधरस्त्वं तु यदा कालविपाकता ।	SV-01-17-206-025c
हर स्वयंवरे ह्यस्याः को वै वेद चिकीर्षितम् ॥	SV-01-17-206-025e
वैशम्पायनः	SV-01-17-206-026
ततोऽर्जुनश्च कृष्णश्च विनिश्चित्येतिकृत्यताम् ।	SV-01-17-206-026a
शीघ्रगान् पुरुषान् राजन् प्रेषयामासतुस्तदा ॥	SV-01-17-206-026c
धर्मराजाय तत्सर्वमिन्द्रप्रस्थगताय वै ।	SV-01-17-206-027a
श्रुत्वैव च महाबाहुरनुजज्ञे समातृकः ॥	SV-01-17-206-027c
भीमसेनस्तु तच्छ्रुत्वा कृतकृत्योऽभ्यमन्यत ।	SV-01-17-206-028a
इत्येवं मनुजैस्सार्धमुक्त्वा प्रीतिमुपेयिवान् ॥	SV-01-17-206-028c
	
	
	
	
	
	
अध्यायः 207	
	
	
	
वैशम्पायनः	SV-01-17-207-001
चारैस्सञ्चारिते तस्मिन्ननुज्ञातो धनञ्जयः ।	SV-01-17-207-001a
वासुदेवाभ्यनुज्ञातः कथयित्वेतिकृत्यताम् ।	SV-01-17-207-001c
कृष्णस्य मतमास्थाय प्रययौ भरतर्षभः ॥	SV-01-17-207-001e
वृत्तोत्सवे रैवतके वृष्णयोऽप्यगमन् पुरीम् ।	SV-01-17-207-002a
सुभद्राऽप्यथ शैलेन्द्रमभ्यर्च्य सह रैवतम् ॥	SV-01-17-207-002c
दैवतानि च सर्वाणि ब्राह्मणान् स्वस्ति वाच्य च ।	SV-01-17-207-003a
प्रदक्षिणं गिरिं कृत्वा प्रययौ द्वारकां प्रति ॥	SV-01-17-207-003c
गतां रैवतकात् कन्यां प्रविष्टां द्वारकां प्रति ।	SV-01-17-207-004a
चिन्तयानस्ततो भद्रामुपविष्टश्शिलातले ॥	SV-01-17-207-004c
रमणीये वनोद्देशे बहुपादपसंवृते ।	SV-01-17-207-005a
सालतालाश्वकर्णैश्च बहुलैरर्जुनैस्तथा ॥	SV-01-17-207-005c
चम्पकाशोकपुन्नागैः केतकैः पाटलैस्तथा ।	SV-01-17-207-006a
कर्णिकारैरशोकैश्च अङ्कोलैरतिमुक्तकैः ॥	SV-01-17-207-006c
एवमादिभिरन्यैश्च संवृते स शिलातले ।	SV-01-17-207-007a
पुनः पुनश्चिन्तयानस्सुभद्रां भद्रभाषिणीम् ॥	SV-01-17-207-007c
यदृच्छया चोपपन्नान्वृष्णिवीरान्ददर्श सः ॥	SV-01-17-207-008ac
बलदेवं च हार्दिक्यं साम्बं सारणमेव च ।	SV-01-17-207-009a
प्रद्युम्नं च गदं चैव चारुदेष्णं विडूरथम् ॥	SV-01-17-207-009c
भानुं च निशठं चैव विपृथुं पृथुमेव च ।	SV-01-17-207-010a
तथान्यांश्च बहून्पश्यन्हृदि शोकमधारयत् ॥	SV-01-17-207-010c
ततस्ते सहितास्सर्वे यतिं दृष्ट्वा समुत्सुकाः ।	SV-01-17-207-011a
वृष्णयो विनयोपेताः परिवार्योपतस्थिरे ॥	SV-01-17-207-011c
ततोऽर्जुनः प्रीतमनास्स्वागतं व्याजहार सः ।	SV-01-17-207-012a
आस्यतामास्यतां सर्वै रमणीये शिलातले ॥	SV-01-17-207-012c
इत्येवमुक्ता यतिना प्रीतास्ते यादवर्षभाः ।	SV-01-17-207-013a
उपोपविविशुस्सर्वे सुस्वागतमिति ब्रुवन् ॥	SV-01-17-207-013c
ततस्तेषु निविष्टेषु वृष्णिवीरेषु पाण्डवः ।	SV-01-17-207-014a
आकारं गूहमानस्तु कुशलप्रश्नमब्रवीत् ।	SV-01-17-207-014c
सर्वत्र कुशलं चोक्त्वा बलदेवोऽब्रवीदिदम् ॥	SV-01-17-207-014e
बलदेवः	SV-01-17-207-015
प्रसादं कुरु मे विप्र कुतस्त्वं चागतो ह्यसि ॥	SV-01-17-207-015ac
त्वया दृष्टानि पुण्यानि वदस्व वदतांवर ।	SV-01-17-207-016a
पर्वतांश्चैव तीर्थानि वनान्यायतनानि च ॥	SV-01-17-207-016c
वैशम्पायनः	SV-01-17-207-017
तीर्थानां दर्शनं चैव पर्वतानां च भारत ।	SV-01-17-207-017a
आपगानां वनानां च कथयामास यादवे ॥	SV-01-17-207-017c
ताः कथाः कथयन्नेव कथान्ते जनमेजय ।	SV-01-17-207-018a
कथां धर्मसमायुक्तां वृष्णिवीरे न्यवेदयत् ।	SV-01-17-207-018c
श्रुत्वा धर्मकथां पुण्यां वृष्णिवीरोऽभ्यपूजयत् ॥	SV-01-17-207-018e
ततस्तु यादवास्सर्वे मन्त्रयन्ति स्म भारत ॥	SV-01-17-207-019ac
अयं देशातिथिश्श्रीमान्यतिलिङ्गधरो द्विजः ।	SV-01-17-207-020a
आवासं कमुपाश्रित्य वसेत निरुपद्रवः ।	SV-01-17-207-020c
इत्येवमब्रुवंस्ते वै रौहिणेयं तु यादवाः ॥	SV-01-17-207-020e
ददृशुः कृष्णमायान्तं सर्वे यादवनन्दनम् ।	SV-01-17-207-021a
एहि केशव तातेति रौहिणेयो वचोऽब्रवीत् ॥	SV-01-17-207-021c
यतिलिङ्गधरो विद्वान्देशातिथिरयं द्विजः ।	SV-01-17-207-022a
वर्षरात्रनिवासार्थमागतो नः पुरं प्रति ॥	SV-01-17-207-022c
स्थाने यस्मिन्निवसति तन्मे ब्रूहि जनार्दन ॥	SV-01-17-207-023ac
भगवान्	SV-01-17-207-024
त्वयि स्थिते महाभाग परवानस्मि धर्मतः ।	SV-01-17-207-024a
स्वयं तु रुचिरे स्थाने वासयेर्यदुनन्दन ॥	SV-01-17-207-024c
वैशम्पायनः	SV-01-17-207-025
सुप्रीतस्तेन वाक्येन परिष्वज्य जनार्दनम् ।	SV-01-17-207-025a
बलदेवोऽब्रवीद्वाक्यं चिन्तयित्वा महाबलः ॥	SV-01-17-207-025c
बलदेवः	SV-01-17-207-026
आरामे तु वसेद्धीमांश्चतुरो वर्षमासकान् ।	SV-01-17-207-026a
कन्यागृहे सुभद्राया भुक्त्वा भोजनमिष्टतः ।	SV-01-17-207-026c
लतागृहेषु वसतामिति मे धीयते मतिः ॥	SV-01-17-207-026e
लब्धानुज्ञास्त्वया तत्र मन्यन्ते सर्वयादवाः ॥	SV-01-17-207-027ac
वासुदेवः	SV-01-17-207-028
बलवान्दर्शनीयश्च वाग्मी श्रीमान्बहुश्रुतः ।	SV-01-17-207-028a
कन्यापुरसमीपे तु न युक्तमिति मे मतिः ॥	SV-01-17-207-028c
गुरुश्शास्ता च नेता च शास्त्रज्ञो धर्मवित्तमः ।	SV-01-17-207-029a
त्वयोक्तं न विरुध्येहं करिष्यामि वचस्तव ।	SV-01-17-207-029c
शुभाशुभस्य विज्ञाने नान्योऽस्ति भुवि कश्चन ॥	SV-01-17-207-029e
बलदेवः	SV-01-17-207-030
अयं देशातिथिश्श्रीमान्सर्वधर्मविशारदः ।	SV-01-17-207-030a
धृतिमान्विनयोपेतस्सत्यवाग्विजितेन्द्रियः ॥	SV-01-17-207-030c
यतिलिङ्गधरो ह्येष को विजानाति मानसम् ।	SV-01-17-207-031a
त्वमिमं पुण्डरीकाक्ष नीत्वा कन्यापुरं शुभम् ॥	SV-01-17-207-031c
निवेदय सुभद्रायै मद्वाक्यपरिचोदितः ।	SV-01-17-207-032a
भक्ष्यैर्भोज्यैश्च पानैश्च अन्नैरिष्टैश्च पूजय ॥	SV-01-17-207-032c
वैशम्पायनः	SV-01-17-207-033
स तथेति प्रतिज्ञाय सहितो यतिना हरिः ।	SV-01-17-207-033a
कृत्वा तु संविदं तेन प्रहृष्टः केशवोऽभवत् ॥	SV-01-17-207-033c
पर्वते तौ विहृत्यैव यथेष्टं कृष्णपाण्डवौ ।	SV-01-17-207-034a
तां पुरीं प्रविवेशाथ गृह्य हस्ते च पाण्डवम् ॥	SV-01-17-207-034c
प्रविश्य च गृहं रम्यं सर्वभोगसमन्वितम् ।	SV-01-17-207-035a
पार्थमावेदयामास रुक्मिणीसत्यभामयोः ॥	SV-01-17-207-035c
हृषीकेशवचश्श्रुत्वा ते उभे चोचतुर्भृशम् ॥	SV-01-17-207-036ac
मनोरथो महानेष हृदि नः परिवर्तते ।	SV-01-17-207-037a
कदा द्रक्ष्याम बीभत्सुं पाण्डवं गृहमागतम् ।	SV-01-17-207-037c
इति चिन्तयमानानां पार्थो दुःखमपानुदत् ॥	SV-01-17-207-037e
प्राप्तमज्ञातरूपाभिरुत्तमाभिरपूजयन् ॥	SV-01-17-207-038ac
स तं प्रियातिथिं श्रेष्ठं समीक्ष्य यतिमागतम् ।	SV-01-17-207-039a
सोदर्यां भगिनीं कृष्णस्सुभद्रामिदमब्रवीत् ॥	SV-01-17-207-039c
भगवान्	SV-01-17-207-040
अयं देशातिथिर्भद्रे संयतो व्रतवानृषिः ।	SV-01-17-207-040a
प्राप्नोतु सततं पूजां तव कन्यापुरे वसन् ॥	SV-01-17-207-040c
आर्येण च परिज्ञातः पूजनीयो यतिस्सदा ।	SV-01-17-207-041a
तस्माद्भरस्व वार्ष्णेयि भक्ष्यैर्भोज्यैर्यतिं सदा ॥	SV-01-17-207-041c
एष यद्यदृषिर्ब्रूयात्कार्यमेव न संशयः ।	SV-01-17-207-042a
सखीभिस्सहिता भद्रे भवास्य वशवर्तिनी ॥	SV-01-17-207-042c
पुराऽपि यतयो भद्रे ये भैक्षार्थमनुव्रताः ।	SV-01-17-207-043a
ते बभूवुर्दशार्हाणां कन्यापुरनिवासिनः ॥	SV-01-17-207-043c
तेभ्यो भोज्यानि भक्ष्याणि यथाकालमतन्द्रिताः ।	SV-01-17-207-044a
कन्यापुरगताः कन्याः प्रयच्छन्ति यशस्विनि ॥	SV-01-17-207-044c
वैशम्पायनः	SV-01-17-207-045
सा तथोक्ताऽब्रवीत्कृष्णं करिष्यामि यथाऽऽस्थ माम् ।	SV-01-17-207-045a
तोषयिष्यामि वृत्तेन कर्मणा च द्विजर्षभम् ॥	SV-01-17-207-045c
एवमेतेन रूपेण कञ्चित्कालं धनञ्जयः ।	SV-01-17-207-046a
उवास भक्ष्यैर्भोज्यैश्च भद्रया परमार्चितः ॥	SV-01-17-207-046c
तस्य सर्वगुणोपेतां वासुदेवस्य सोदराम् ।	SV-01-17-207-047a
पश्यतस्सततं भद्रां प्रादुरासीन्मनोभवः ॥	SV-01-17-207-047c
गूहयन्निव चाकारमालोक्य वरवर्णिनीम् ।	SV-01-17-207-048a
दीर्घमुष्णं विनिश्वास पार्थः कामवशं गतः ॥	SV-01-17-207-048c
न कृष्णां रूपतो मेने वासुदेवस्य सोदराम् ।	SV-01-17-207-049a
प्राप्तां हृदीन्द्रसेनां वा साक्षाद्वा वरुणात्मजाम् ॥	SV-01-17-207-049c
अतीतसमये काले सोदर्याणां धनञ्जयः ।	SV-01-17-207-050a
न सस्मार सुभद्रायाः कामाङ्कुशनिवारितः ॥	SV-01-17-207-050c
क्रीडारतिपरां भद्रां सखीजनशतैर्वृताम् ।	SV-01-17-207-051a
प्रीयते स्मार्जुनः पश्यन्स्वाहामिव हुताशनः ॥	SV-01-17-207-051c
पाण्डवस्य सुभद्रायाः सकाशे तु यशस्विनः ।	SV-01-17-207-052a
समुत्पत्तिः प्रभावश्च गदेन कथितः पुरा ॥	SV-01-17-207-052c
श्रुत्वा चाशनिनिर्घोषं केशवेनापि धीमता ।	SV-01-17-207-053a
उपमामर्जुनं कृत्वा विस्तरः कथितः पुरा ॥	SV-01-17-207-053c
क्रुद्धमत्तप्रलापश्च वृष्णीनामर्जुनं प्रति ।	SV-01-17-207-054a
पौरुषे चोपमां कृत्वा प्रावर्तन्त धनुष्मताम् ॥	SV-01-17-207-054c
अन्योन्यकलहे चापि विवादे चापि वृष्णयः ।	SV-01-17-207-055a
अर्जुनोऽपि न मे तुल्यः कुतस्त्वमिति तेऽब्रुवन् ॥	SV-01-17-207-055c
जातांश्च पुत्रान्गृह्णन्त आशिषो वृष्णयोऽब्रवन् ।	SV-01-17-207-056a
अर्जुनस्य समो वीर्ये भव तात धनुर्धरः ।	SV-01-17-207-056c
तस्मात्सुभद्रा चकमे पौरुषाद्भरतर्षभम् ॥	SV-01-17-207-056e
सत्यसन्धस्य रूपेण चातुर्येण च मोहिता ।	SV-01-17-207-057a
चारणातिथिसङ्घानां गदस्य च निशम्य सा ॥	SV-01-17-207-057c
अदृष्टे कृतभावाऽभूत्सुभद्रा भरतर्षभे ॥	SV-01-17-207-058ac
कीर्तयन्ददृशे यो यः कथञ्चित्कुरुजाङ्गलम् ।	SV-01-17-207-059a
तं तमेव सदा भद्रा बीभत्सुं स्माभिपृच्छति ॥	SV-01-17-207-059c
अभीक्ष्णाशः परिप्रश्नाद् अभीक्ष्णश्रवणात्तथा ।	SV-01-17-207-060a
प्रत्यक्ष इव भद्रायाः पाण्डवस्समपद्यत ॥	SV-01-17-207-060c
भुजौ भुजगसङ्काशौ ज्याघातेन किणीकृतौ ।	SV-01-17-207-061a
पार्थोऽयमिति पश्यन्त्या निस्संशयमजायत ॥	SV-01-17-207-061c
यथारूपं हि शुश्राव सुभद्रा भरतर्षभम् ।	SV-01-17-207-062a
तथारूपमवेक्ष्यैनं परां प्रीतिमवाप सा ।	SV-01-17-207-062c
सा कदाचिदुपासीनं पप्रच्छ कुरुनन्दनम् ॥	SV-01-17-207-062e
सुभद्रा	SV-01-17-207-063
कथं देशाः कथं शैला नानाजनपदाः कथम् ।	SV-01-17-207-063a
सरांसि सरितश्चैव वनानि च कथं यते ॥	SV-01-17-207-063c
दिशः काश्च कथं प्राप्ताश्चरता भवता सदा ॥	SV-01-17-207-064ac
वैशम्पायनः	SV-01-17-207-065
स तथोक्तस्तदा भद्रां बहुनर्मानृतं ब्रुवन् ।	SV-01-17-207-065a
उवाच परमप्रीतस्तस्या बहुविधाः कथाः ॥	SV-01-17-207-065c
निशम्य विविधं तस्य लोके चरितमात्मनः ।	SV-01-17-207-066a
कथापरिगतो भावः कन्यायास्समपद्यत ॥	SV-01-17-207-066c
पर्वसन्धौ तु कस्मिंश्चित्सुभद्रा भरतर्षभम् ।	SV-01-17-207-067a
रहस्येकान्तमासाद्य हर्षमाणाऽभ्यभाषत ॥	SV-01-17-207-067c
सुभद्रा	SV-01-17-207-068
यतिना चरता लोकान्खाण्डवप्रस्थवासिनी ।	SV-01-17-207-068a
कश्चिद्भगवता दृष्टा पृथाऽस्माकं पितृष्वसा ॥	SV-01-17-207-068c
भ्रातृभिः प्रीयते सर्वैः कच्चिदार्यो युधिष्ठिरः ।	SV-01-17-207-069a
कच्चिद्धर्मपरो भीमो धर्मराजस्य धीमतः ॥	SV-01-17-207-069c
निवृत्तसमयः कच्चिदपराधाद्धनञ्जयः ।	SV-01-17-207-070a
नियमे कामभोगानां वर्तमानः प्रिये रतः ॥	SV-01-17-207-070c
क्व नु पार्थश्चरत्यद्य बह्वीर्दुर्वसतीर्वसन् ।	SV-01-17-207-071a
सुखोचितो ह्यदुःखार्हो दीर्घबाहुररिन्दमः ।	SV-01-17-207-071c
कच्चिच्छ्रुतो वा दृष्टो वा पार्थो भगवताऽर्जुनः ॥	SV-01-17-207-071e
वैशम्पायनः	SV-01-17-207-072
निशम्य वचनं तस्यास्तामुवाच हसन्निव ॥	SV-01-17-207-072ac
अर्जुनः	SV-01-17-207-073
आर्या पृथा कुशलिनी सहपुत्रा सहस्नुषा ।	SV-01-17-207-073a
प्रीयते पश्यती पुत्रान्खाण्डवप्रस्थ आसते ॥	SV-01-17-207-073c
अनुज्ञातश्च मात्रा च सोदर्यैश्च धनञ्जयः ।	SV-01-17-207-074a
द्वारकामावसत्येको यतिलिङ्गेन पाण्डवः ।	SV-01-17-207-074c
पश्यन्ती सततं कस्मान्नाभिजानासि माधवि ॥	SV-01-17-207-074e
वैशम्पायनः	SV-01-17-207-075
निशम्य वचनं तस्य वासुदेवसहोदरी ।	SV-01-17-207-075a
निश्वासबहुला तस्थौ क्षितिं विलिखती तदा ॥	SV-01-17-207-075c
ततः परमसंहृष्टस्सर्वशस्त्रभृतां वरः ।	SV-01-17-207-076a
अर्जुनोऽहमिति प्रीतस्तामुवाच धनञ्जयः ॥	SV-01-17-207-076c
यथा तव गतो भावश्श्रवणान्मयि भामिनि ।	SV-01-17-207-077a
त्वद्गतः सततं भावस्तथा शतगुणो मम ॥	SV-01-17-207-077c
प्रशस्तेऽहनि धर्मेण भद्रे स्वयमहं वृतः ।	SV-01-17-207-078a
सत्यवानिव सावित्र्या भविष्यामि पतिस्तव ॥	SV-01-17-207-078c
एवमुक्त्वा ततः पार्थः प्रविवेश लतागृहम् ॥	SV-01-17-207-079ac
ततस्सुभद्रा ललिता लज्जाभावसमन्विता ।	SV-01-17-207-080a
मुमोह शयने दिव्ये शयाना न तथोचिता ॥	SV-01-17-207-080c
कन्यापुरे च संवृत्तं ज्ञात्वा दिव्येन चक्षुषा ।	SV-01-17-207-081a
शशास रुक्मिणीं कृष्णो भोजनादिकमर्जुने ॥	SV-01-17-207-081c
तदाप्रभृति तां भद्रां चिन्तयन्वै धनञ्जयः ।	SV-01-17-207-082a
आस्ते स्म स तदाऽऽरामे कार्श्येनेव सहाभिभूः ॥	SV-01-17-207-082c
सुभद्राऽपि न च स्वस्था पार्थं प्रति बभूव सा ।	SV-01-17-207-083a
कृशा विवर्णवदना चिन्ताशोकपरायणा ॥	SV-01-17-207-083c
निश्वासपरमा भद्रा मानसेन मनस्विनी ।	SV-01-17-207-084a
न शय्यासनभोगेषु रतिं विन्दति केन चित् ॥	SV-01-17-207-084c
न नक्तं न दिवा शेते बभूवोन्मत्तदर्शना ।	SV-01-17-207-085a
एवं शोकपरां भद्रां देवकी वाक्यमथाब्रवीत् ।	SV-01-17-207-085c
देवकी	SV-01-17-207-085
मा शोकं कुरु वार्ष्णेयि धृतिमालम्ब्य शोभने ॥	SV-01-17-207-085e
निवेदयिष्ये त्वां रामे कृष्णे चैव नरर्षभे ।	SV-01-17-207-086a
पश्चाज्जानामि ते वार्तां मा शोकं कुरु माधवि ॥	SV-01-17-207-086c
वैशम्पायनः	SV-01-17-207-087
एवमुक्त्वा तु सा माता भद्रायाः प्रियकारिणी ।	SV-01-17-207-087a
निवेदयामास तदा भद्रामानकदुन्दुभेः ॥	SV-01-17-207-087c
रहस्येकासना तत्र भद्राऽस्वस्थेति चाब्रवीत् ।	SV-01-17-207-088a
आरामे तु यतिश्श्रीमानर्जुनस्सोऽथ नश्श्रुतः ॥	SV-01-17-207-088c
अक्रूराय च कृष्णाय आहुकाय च सात्यकेः ।	SV-01-17-207-089a
निवेद्यतां महाप्राज्ञ श्रोतव्यं यदि बान्धवैः ॥	SV-01-17-207-089c
वसुदेवस्तु तच्छ्रुत्वा अक्रूराहुकयोस्तदा ।	SV-01-17-207-090a
निवेदयित्वा कृष्णाय मन्त्रयामास नैकधा ॥	SV-01-17-207-090c
इदं कार्यमिदं कृत्यमिदमेवं विनिश्चितम् ॥	SV-01-17-207-091ac
अक्रूरश्चोग्रसेनश्च सत्यकेन गदेन ह ।	SV-01-17-207-092a
पृथुश्रवाश्च कृष्णश्च सहिताश्शिनिना मुहुः ॥	SV-01-17-207-092c
रुक्मिणी सत्यभामा च देवकी रेवती तथा ।	SV-01-17-207-093a
वसुदेवेन सहिताः पुरोहितमते स्थिताः ।	SV-01-17-207-093c
विवाहं मन्त्रयामासुर्द्वादशेऽहनि भारत ॥	SV-01-17-207-093e
अज्ञातं रौहिणेयस्य उद्धवस्य च भारत ।	SV-01-17-207-094a
विवाहं तु सुभद्रायाः कर्तुकामो गदाग्रजः ॥	SV-01-17-207-094c
उमासखस्य देवस्य ब्रह्मविश्वेशरूपिणः ।	SV-01-17-207-095a
महादेवस्य पूजार्थं व्याजेन मधुसूदनः ॥	SV-01-17-207-095c
नगरे घोषयामास हितार्थं सव्यसाचिनः ॥	SV-01-17-207-096ac
इतश्चतुर्थेऽहनि च अन्तर्द्वीपं च गम्यताम् ।	SV-01-17-207-097a
सदारैस्सानुयात्रैश्च सपुत्रैस्सहबान्धवैः ।	SV-01-17-207-097c
गन्तव्यं सर्ववर्णैश्च गन्तव्यं सर्वयादवैः ॥	SV-01-17-207-097e
एवमुक्तास्तु ते सर्वे तथा चक्रुश्च सर्वशः ॥	SV-01-17-207-098ac
ततस्सर्वदशार्हाणामन्तर्द्वीपे नरर्षभ ।	SV-01-17-207-099a
चतुस्त्रिंशदहोरात्रं बभूव परमोत्सवः ॥	SV-01-17-207-099c
कृष्णरामाहुकाक्रूराः प्रद्युम्नश्शिनिसात्यकी ।	SV-01-17-207-100a
समुद्रं प्रययुर्हृष्टाः कुकुरान्धकवृष्णयः ॥	SV-01-17-207-100c
युक्तयन्त्रपताकाभिर्वृष्णयो ब्राह्मणैस्सह ।	SV-01-17-207-101a
समुद्रं प्रययुर्नौभिस्सर्वे पुरनिवासिनः ॥	SV-01-17-207-101c
ततस्त्वरितमागत्य दाशार्हगणपूजितम् ।	SV-01-17-207-102a
सुभद्रा पुण्डरीकाक्षमब्रवीद्यतिशासनात् ॥	SV-01-17-207-102c
कृत्यवान्द्वादशाहानि स्थाता स भगवानिह ।	SV-01-17-207-103a
तिष्ठतस्तस्य कः कुर्यादुपस्थानविधिं प्रति ॥	SV-01-17-207-103c
तमुवाच हृषीकेशः कस्त्वदन्यो विशेषतः ।	SV-01-17-207-104a
तमृषिं प्रत्युपस्थातुमिह नार्हति मानवः ॥	SV-01-17-207-104c
त्वमेवास्मन्मतेनास्य महर्षेर्वशवर्तिनी ।	SV-01-17-207-105a
कुरु सर्वाणि कार्याणि कीर्तिं धर्ममवेक्ष्य च ॥	SV-01-17-207-105c
तस्य चातिथिमुख्यस्य सर्वेषां च तपस्विनाम् ।	SV-01-17-207-106a
संविधानपरा भद्रे भव त्वं वशवर्तिनी ॥	SV-01-17-207-106c
वैशम्पायनः	SV-01-17-207-107
एवमादिश्य भद्रां च रक्षां च मधुसूदनः ।	SV-01-17-207-107a
ययौ शङ्खप्रणादेन भेरीणां च महास्वनैः ॥	SV-01-17-207-107c
ततस्तद्द्वीपमासाद्य दानधर्मपरायणाः ।	SV-01-17-207-108a
उग्रसेनमुखास्सर्वे विजह्रुः कुकुरान्धकाः ॥	SV-01-17-207-108c
सप्तयोजनविस्तार आयतो दशयोजनम् ।	SV-01-17-207-109a
बभूव स महाद्वीपस्सपर्वतमहावनः ॥	SV-01-17-207-109c
सेतुपुष्करिणीजालैराक्रीडस्सर्वसात्वताम् ।	SV-01-17-207-110a
वापीपल्वलसङ्घैश्च काननैश्च मनोरमैः ॥	SV-01-17-207-110c
वासुदेवेन च द्वीपस्स सर्वैः कुकुरान्धकैः ।	SV-01-17-207-111a
बभूव परमोपेतस्त्रिविष्टप इवामरैः ॥	SV-01-17-207-111c
चतुस्त्रिंशदहोरात्रं दानधर्मपरायणाः ।	SV-01-17-207-112a
उग्रसेनमुखास्सर्वे विजह्रुः कुकुरान्धकाः ॥	SV-01-17-207-112c
विचित्रमाल्याभरणाश्चित्रगन्धानुलेपनाः ।	SV-01-17-207-113a
विहाराभिमुखास्सर्वे यादवाः पानगर्विताः ।	SV-01-17-207-113c
सुनृत्तगीतवादित्रै रममाणास्तदाऽभवन् ॥	SV-01-17-207-113e
तत्र याते दशार्हाणामृषभे शार्ङ्गधन्वनि ।	SV-01-17-207-114a
सुभद्रोद्वाहनं पार्थः प्राप्तकालममन्यत ॥	SV-01-17-207-114c
	
	
	
	
	
	
अध्यायः 208	
	
	
	
वैशम्पायनः	SV-01-17-208-001
वृष्ण्यन्धकपुरात्तस्मादपयानं च पाण्डवः ।	SV-01-17-208-001a
विनिश्चित्य तदा पार्थस्सुभद्रामिदमब्रवीत् ।	SV-01-17-208-001c
अर्जुनः	SV-01-17-208-001
शृणु भद्रे यथाशास्त्रं यथार्थमृषिभिः कृतम् ॥	SV-01-17-208-001e
कन्यायास्तु पिता भ्राता माता मातुल एव वा ।	SV-01-17-208-002a
पितुर्भ्राता गुरुश्चापि दातुं प्रभवतां गताः ॥	SV-01-17-208-002c
महोत्सवं पशुपतेर्द्रष्टुकामः पिता गतः ।	SV-01-17-208-003a
अन्तर्द्वीपं गतो भद्रे पुत्रैः पौत्रैस्सबान्धवैः ॥	SV-01-17-208-003c
मम चैव विशालाक्षि विदेशस्थास्तु बान्धवाः ।	SV-01-17-208-004a
तस्मात्सुभद्रे गान्धर्वो विवाहः पञ्चमो भवेत् ॥	SV-01-17-208-004c
समागमे तु कन्यायाः क्रियाः प्रोक्ताश्चतुर्विधाः ।	SV-01-17-208-005a
तासां प्रवृत्तिं साधूनां शृणु माधवि तद्यथा ॥	SV-01-17-208-005c
वरमाहूय विधिना पित्रा दत्ता यथाऽर्थिने ।	SV-01-17-208-006a
सा पत्नी तु बुधैरुक्ता सा वश्या तु पतिव्रता ॥	SV-01-17-208-006c
भृत्यानां भरणार्थाय आत्मनः पोषणाय च ।	SV-01-17-208-007a
दाने गृहीता या नारी सा भार्येति बुधैर्मता ॥	SV-01-17-208-007c
धर्मतो वरयित्वा तु आनीय स्वं निवेशनम् ।	SV-01-17-208-008a
न्यायेन दत्ता तारुण्ये दाराः पितृकृता भवेत् ॥	SV-01-17-208-008c
जनयेद्या तु भर्तारं जाया इत्येव नामतः ॥	SV-01-17-208-009ac
दाराः पत्नी च भार्या च जाया चेति चतुर्विधाः ।	SV-01-17-208-010a
चतस्र एवाग्निसाक्ष्याः क्रियायुक्ताश्च धर्मतः ॥	SV-01-17-208-010c
गान्धर्वेण विवाहेन रागात् पुत्रार्थकारणात् ।	SV-01-17-208-011a
आत्मनाऽनुगृहीता या वश्या सा तु प्रजावती ॥	SV-01-17-208-011c
गान्धर्वस्तु क्रियाहीनो रागादेव प्रवर्तते ।	SV-01-17-208-012a
सकामायास्सकामेन निर्मन्त्रो रहसि स्मृतः ।	SV-01-17-208-012c
मयोक्तमक्रियं चापि कर्तव्यं माधवि त्वया ॥	SV-01-17-208-012e
अयनं चैव मासश्च ऋक्षं पक्षस्तथा तिथिः ।	SV-01-17-208-013a
करणं च मुहूर्तं च लग्नसम्पत्तथाऽद्य वै ॥	SV-01-17-208-013c
विवाहस्य विशालाक्षि प्रशस्तं चोत्तरायणम् ।	SV-01-17-208-014a
वैशाखश्चैव मासानां पक्षाणां शुभ्र एव च ॥	SV-01-17-208-014c
नक्षत्राणां तथा हस्तस्तृतीया च तिथिष्वपि ।	SV-01-17-208-015a
लग्नो हि मकरश्श्रेष्ठः करणानां बवस्तथा ॥	SV-01-17-208-015c
मैत्रो मुहूर्तो वैवाह्य आवयोश्शुभकर्मणि ।	SV-01-17-208-016a
सर्वसम्पदियं भद्रे अद्य रात्रौ भविष्यति ॥	SV-01-17-208-016c
भगवानस्तमभ्येति आदित्यस्तपतां वरः ।	SV-01-17-208-017a
नारायणो हि सर्वज्ञो न च बुध्येत विश्वकृत् ॥	SV-01-17-208-017c
धर्मसङ्कटमापन्ने किं नु कृत्वा शुभं भवेत् ॥	SV-01-17-208-018ac
मनोभवेन कामेन मोहितं मां प्रलापिनम् ।	SV-01-17-208-019a
प्रतिवाक्यं च मे देवि किं न वक्ष्यसि माधवि ॥	SV-01-17-208-019c
वैशम्पायनः	SV-01-17-208-020
अर्जुनस्य वचश्श्रुत्वा चिन्तयन्ती जनार्दनम् ।	SV-01-17-208-020a
नोवाच किञ्चिद्वचनं बाष्पदूषितलोचना ॥	SV-01-17-208-020c
रागोन्मादप्रलापी सन्नर्जुनो जयतां वरः ।	SV-01-17-208-021a
चिन्तयामास पितरं प्रविश्य च लतागृहम् ॥	SV-01-17-208-021c
चिन्तयानं तु कौन्तेयं ज्ञात्वा शच्या शचीपतिः ।	SV-01-17-208-022a
सहितो नारदाद्यैश्च मुनिसिद्धाप्सरोगणैः ।	SV-01-17-208-022c
अरुन्धत्या वसिष्ठेन ह्याजगाम कुशस्थलीम् ॥	SV-01-17-208-022e
चिन्तितं च सुभद्रायाश्चिन्तयित्वा जनार्दनः ।	SV-01-17-208-023a
निद्रयाऽपहृतज्ञानं रौहिणेयं विना तदा ॥	SV-01-17-208-023c
सहाक्रूरेण शिनिना सत्यकेन गदेन च ।	SV-01-17-208-024a
वसुदेवेन देवक्या आहुकेन च धीमता ॥	SV-01-17-208-024c
आजगाम पुरीं रात्रौ द्वारकां स्वजनैर्वृतः ॥	SV-01-17-208-025ac
पूजयित्वा तु देवेशं नारदाद्यैर्महर्षिभिः ।	SV-01-17-208-026a
कुशलप्रश्नमुक्त्वा तु देवेन्द्रेणाभियाचितः ।	SV-01-17-208-026c
वैवाहिकीं क्रियां कृष्णस्तथेत्येवमुवाच ह ॥	SV-01-17-208-026e
आहुको वसुदेवश्च सहाक्रूरस्ससात्यकिः ।	SV-01-17-208-027a
अभिप्रणम्य शिरसा पाकशासनमब्रुवन् ॥	SV-01-17-208-027c
देवदेव नमस्तेऽस्तु लोकनाथ जगत्पते ।	SV-01-17-208-028a
वयं धन्यास्स्म लोकेषु बान्धवैस्सहिताः प्रभो ॥	SV-01-17-208-028c
कृतप्रसादास्तु वयं तव वाक्येन विश्वजित् ॥	SV-01-17-208-029ac
एवमुक्त्वा प्रसाद्यैनं पूजयित्वा प्रयत्नतः ।	SV-01-17-208-030a
महेन्द्रशासनात्सर्वे सहिताश्च महर्षिभिः ।	SV-01-17-208-030c
विवाहं कारयामासुश्शक्रपुत्रस्य शास्त्रतः ॥	SV-01-17-208-030e
अरुन्धती शची देवी रुग्मिणी देवकी तथा ।	SV-01-17-208-031a
दिव्यस्त्रीभिश्च सहिताः क्रियां भद्रां प्रयोजयन् ॥	SV-01-17-208-031c
महर्षिः काश्यपो होता सदस्या नारदादयः ।	SV-01-17-208-032a
पुण्याशिषः प्रयोक्तारस्सर्वे ह्यासंस्तदाऽर्जुने ॥	SV-01-17-208-032c
अभिषेकं ततः कृत्वा महेन्द्रः पाकशासनिम् ।	SV-01-17-208-033a
लोकपालैस्तु सहितस्सर्वदेवैरभिष्टुतः ॥	SV-01-17-208-033c
किरीटाङ्गदहाराद्यैर्हस्ताभरणकुण्डलैः ।	SV-01-17-208-034a
भूषयित्वा तदा पार्थं द्वितीयमिव वासवम् ॥	SV-01-17-208-034c
पुत्रं परिष्वज्य तदा प्रीतिमाप पुरन्दरः ॥	SV-01-17-208-035ac
शची देवी तदा भद्रामरुन्धत्यादिभिस्तथा ।	SV-01-17-208-036a
कारयामास वैवाह्यमङ्गलं यादवस्त्रियः ।	SV-01-17-208-036c
सहाप्सरोभिर्मुदिता भूषणैश्चाभ्यभूषयन् ॥	SV-01-17-208-036e
पौलोमीमिव मन्यन्ते सुभद्रां देवयोषितः ।	SV-01-17-208-037a
ततो विवाहो ववृधे स्फीतस्सर्वगुणान्वितः ॥	SV-01-17-208-037c
तस्याः पाणिं गृहीत्वाऽसौ मन्त्रहोमपुरस्कृतः ।	SV-01-17-208-038a
यथा तस्यैव हि पिता शच्या इव शतक्रतुः ॥	SV-01-17-208-038c
सा जिष्णुमधिकं भेजे सुभद्रा चारुदर्शना ॥	SV-01-17-208-039ac
पार्थस्य सदृशी भद्रा रूपेण वयसा तथा ।	SV-01-17-208-040a
सुभद्रायाश्च पार्थोऽपि सदृशो रूपलक्षणैः ।	SV-01-17-208-040c
इत्यूचुश्च तदा देवाः प्रीतास्सेन्द्रपुरोगमाः ॥	SV-01-17-208-040e
एवं निवेश्य देवास्तु गन्धर्वैस्साप्सरोगणैः ।	SV-01-17-208-041a
आमन्त्र्य यादवांत्सर्वे विप्रजग्मुर्यथागतम् ॥	SV-01-17-208-041c
यादवाः पार्थमामन्त्र्य अन्तर्द्वीपं गतास्तदा ।	SV-01-17-208-042a
वासुदेवस्तदा पार्थमुवाच यदुनन्दनः ॥	SV-01-17-208-042c
भगवान्	SV-01-17-208-043
द्वाविंशद्दिवसान्पार्थ इहोष्य भरतर्षभ ।	SV-01-17-208-043a
मामकं रथमारुह्य शैब्यसुग्रीवयोजितम् ॥	SV-01-17-208-043c
सुभद्रया सुखं पार्थ खाण्डवप्रस्थमाविश ॥	SV-01-17-208-044ac
यादवैस्सहितः पश्चादागमिष्यामि भारत ।	SV-01-17-208-045a
यतिवेषेण नियतो वस त्वं वीरसत्तम ॥	SV-01-17-208-045c
वैशम्पायनः	SV-01-17-208-046
एवमुक्त्वा प्रचक्राम अन्तर्द्वीपं जनार्दनः ।	SV-01-17-208-046a
कृतोद्वाहस्तदा पार्थः कृतकार्योऽभवत्तदा ।	SV-01-17-208-046c
तस्यां चोपगतो भावः पार्थस्य सहसा गतः ॥	SV-01-17-208-046e
स तया युयुजे वीरो भद्रया भरतर्षभः ।	SV-01-17-208-047a
अभिनिष्पन्नया रामस्सीतयेव समन्वितः ॥	SV-01-17-208-047c
स हि जिष्णुर्विजज्ञे तां ह्रीं श्रियं सन्नतिक्रियाम् ।	SV-01-17-208-048a
द्वादशानां वरस्त्रीणां रूपेणासदृशीं सतीम् ॥	SV-01-17-208-048c
स प्रकृत्या श्रिया दीप्तस्सन्दिदीपे तयाऽधिकम् ।	SV-01-17-208-049a
उद्यत्सहस्रदीप्तांशुः शरदीव दिवाकरः ॥	SV-01-17-208-049c
सा तु तं मनुजव्याघ्रमनुरक्ता मनस्विनी ।	SV-01-17-208-050a
कन्यापुरगता भूत्वा तत्परा समपद्यत ॥	SV-01-17-208-050c
वैशम्पायनः	SV-01-17-208-051
वृष्ण्यन्धकपुरात्तत्र अपयानं धनञ्जयः ।	SV-01-17-208-051a
विनिश्चित्य तया पार्थस्सुभद्रामिदमब्रवीत् ॥	SV-01-17-208-051c
अर्जुनः	SV-01-17-208-052
द्विजानां गुणमुख्यानां यथार्हं प्रतिपादय ।	SV-01-17-208-052a
भोज्यैर्भक्ष्यैश्च कामैश्च स्वपुरीं प्रतियास्यताम् ॥	SV-01-17-208-052c
आत्मनश्च समुद्दिश्य महाव्रतसमापनम् ।	SV-01-17-208-053a
गच्छ भद्रे स्वयं तूर्णं महाराजनिवेशनम् ॥	SV-01-17-208-053c
तेजोबलजवोपेतैश्श्लक्ष्णैर्हयवरोत्तमैः ।	SV-01-17-208-054a
शैब्यसुग्रीवसंयुक्तं रथं तूर्णमिहानय ॥	SV-01-17-208-054c
क्रीडार्थमिह भाषित्वा सखीभिस्सुभगे सह ।	SV-01-17-208-055a
क्षिप्रमादाय पर्येहि सह सर्वायुधानि च ॥	SV-01-17-208-055c
अनुकर्षन्तपताकाश्च तूणीरांश्च धनूंषि च ।	SV-01-17-208-056a
सर्वान् रथवरे कुर्यास्सोत्सेधाश्च महागदाः ॥	SV-01-17-208-056c
वैशम्पायनः	SV-01-17-208-057
अर्जुनेनैवमुक्ता सा सुभद्रा भद्रभाषिणी ।	SV-01-17-208-057a
जगाम नृपतेर्वेश्म सखीभिस्त्वरिता सह ॥	SV-01-17-208-057c
क्रीडार्थमिति तत्रस्थान् रक्षिणो वाक्यमब्रवीत् ॥	SV-01-17-208-058ac
रथेनानेन यास्यामि महाव्रतसमापनम् ।	SV-01-17-208-059a
शैब्यसुग्रीवयुक्तेन सायुधेन च शार्ङ्गिणः ॥	SV-01-17-208-059c
सुभद्रयैवमुक्ते तु जनाः प्राञ्जलयोऽभवन् ।	SV-01-17-208-060a
रथेनानेन भद्रे त्वं यथेष्टं क्रियतामिति ॥	SV-01-17-208-060c
योजयित्वा रथवरं कल्याणैरभिभाष्य ताम् ।	SV-01-17-208-061a
यथोक्तं सर्वमारोप्य आयुधानि च भामिनी ।	SV-01-17-208-061c
क्षिप्रमादाय कल्याणी सुभद्राऽर्जुनमब्रवीत् ॥	SV-01-17-208-061e
सुभद्रा	SV-01-17-208-062
रथोऽयं रथिनां श्रेष्ठ आनीतस्तव शासनात् ।	SV-01-17-208-062a
स्वस्ति याहि यथाकामं कुरून्कौरवनन्दन ॥	SV-01-17-208-062c
वैशम्पायनः	SV-01-17-208-063
निवेद्य तु रथं भर्तुः सुभद्रा भद्रसम्मता ।	SV-01-17-208-063a
ब्राह्मणानां तदा हृष्टा ददौ सा विविधं वसु ॥	SV-01-17-208-063c
स्नेहवन्ति च भोज्यानि प्रददावीप्सितानि च ।	SV-01-17-208-064a
यथाकामं यथाश्रद्धं वस्त्राणि विविधानि च ॥	SV-01-17-208-064c
तर्पिता विविधैर्भक्ष्यैस्तान्यवाप्य वसूनि च ।	SV-01-17-208-065a
ब्राह्मणास्स्वगृहं जग्मुः प्रयुज्य परमाशिषः ॥	SV-01-17-208-065c
सुभद्रया तु विज्ञप्तः पूर्वमेव धनञ्जयः ।	SV-01-17-208-066a
रश्मिप्रग्रहणे पार्थ न मेऽस्ति सदृशो भुवि ॥	SV-01-17-208-066c
तस्मात्सा पूर्वमारुह्य रश्मीञ्जग्राह माधवी ।	SV-01-17-208-067a
सोदरा वासुदेवस्य कृतस्वस्त्ययना हयान् ॥	SV-01-17-208-067c
व्यत्ययित्वा तु तल्लिङ्गं समुच्छ्रितमहाधनुः ।	SV-01-17-208-068a
आरुरोह रथश्रेष्ठं शुक्लवासा धनञ्जयः ॥	SV-01-17-208-068c
महेन्द्रदत्तं मकुटं तथा ह्याभरणानि च ।	SV-01-17-208-069a
अलङ्कृत्य तु कौन्तेयः प्रयातुमुपचक्रमे ॥	SV-01-17-208-069c
ततः कन्यापुरे घोषस्तुमुलः समपद्यत ॥	SV-01-17-208-070ac
दृष्ट्वा रथगतं पार्थं खड्गबाणधनुर्धरम् ।	SV-01-17-208-071a
अभीशुहस्तां सुश्रोणीमर्जुनेन रथे स्थिताम् ।	SV-01-17-208-071c
ऊचुः कन्यापुरे कन्या वासुदेवसहोदराम् ॥	SV-01-17-208-071e
कन्याः	SV-01-17-208-072
सर्वे कामास्समृद्धास्ते सुभद्रे भद्रभाषिणि ।	SV-01-17-208-072a
वासुदेवप्रियं लब्ध्वा भर्तारं वीरमर्जुनम् ॥	SV-01-17-208-072c
सर्वसीमन्तिनीनां त्वं श्रेष्ठा कृष्णसहोदरे ।	SV-01-17-208-073a
यस्मात्सर्वमनुष्याणां श्रेष्ठो भर्ता तवार्जुनः ॥	SV-01-17-208-073c
उपपन्नस्त्वया वीरस्सर्वलोकमहारथः ।	SV-01-17-208-074a
स्वस्ति याहि गृहं भद्रे सुहृद्भिस्सङ्गमोऽस्तु ते ॥	SV-01-17-208-074c
वैशम्पायनः	SV-01-17-208-075
एवमुक्ता प्रहृष्टाभिस्सखीभिः प्रतिनन्दिता ।	SV-01-17-208-075a
भद्रा भद्रजवोपेतानश्वान्पुनरचोदयत् ॥	SV-01-17-208-075c
ततश्चामरहस्ताऽत्र सखी कुब्जाङ्गनाऽभवत् ॥	SV-01-17-208-076ac
ततः कन्यापुरद्वारि सुघोषमभिनिस्सृतम् ।	SV-01-17-208-077a
ददृशुस्तं रथश्रेष्ठं जना जीमूतनिस्वनम् ॥	SV-01-17-208-077c
सुभद्रासङ्गृहीतस्य रथस्य महतो रवम् ।	SV-01-17-208-078a
मेघस्वनमिवाकाशे शुश्रुवुः पुरवासिनः ॥	SV-01-17-208-078c
सुभद्रया च सम्पन्ने तिष्ठन् रथवरेऽर्जुनः ।	SV-01-17-208-079a
प्रबभौ परयोपेतः कैलास इव गङ्गया ॥	SV-01-17-208-079c
पार्थस्सुभद्रासहितो विरराज महारथः ।	SV-01-17-208-080a
पार्थस्यैव पिता शक्रो यथा शच्या समन्वितः ॥	SV-01-17-208-080c
सुभद्रां प्रेक्ष्य धर्मेण ह्रियमाणां यशस्विनीम् ।	SV-01-17-208-081a
चक्रुः किलकिलाशब्दमासाद्य बहवो जनाः ॥	SV-01-17-208-081c
दाशार्हाणां कुलस्य श्रीस्सुभद्रा भद्रभाषिणी ।	SV-01-17-208-082a
अभिकामा सकामेन पार्थेन सह गच्छति ॥	SV-01-17-208-082c
अथापरे तु सङ्क्रुद्धा गृह्णीत घ्नत मा चिरम् ।	SV-01-17-208-083a
इति संवार्यमाणानां सन्नादस्सुमहानभूत् ॥	SV-01-17-208-083c
स तेन जनघोषेण वीरो गज इवार्दितः ।	SV-01-17-208-084a
ववर्ष शरवर्षाणि न तु कञ्चन रोषयत् ॥	SV-01-17-208-084c
मुमोच निशितान्बाणान्दीप्यमानान्स्वतेजसा ।	SV-01-17-208-085a
प्रासादवरसङ्घेषु हर्म्येषु भवनेषु च ॥	SV-01-17-208-085c
क्षोभयित्वा पुरश्रेष्ठं गरुत्मानिव सागरम् ।	SV-01-17-208-086a
प्रेक्षन् रैवतकद्वारं निर्ययौ भरतर्षभः ॥	SV-01-17-208-086c
	
	
	
	
	
	
	
अध्यायः 209	
	
	
	
वैशम्पायनः	SV-01-17-209-001
शासनात्पुरुषेन्द्रस्य बलेन महता बली ।	SV-01-17-209-001a
गिरौ रैवतके नित्यं बभूव विपृथुश्रवाः ॥	SV-01-17-209-001c
प्रवासे वासुदेवस्य तस्मिन्हलधरोपमः ।	SV-01-17-209-002a
सम्बभूव तदा गोप्ता पुरस्य पुरवर्धनः ॥	SV-01-17-209-002c
प्राप्य पाण्डवनिर्याणं निर्ययौ विपृथुश्रवाः ।	SV-01-17-209-003a
निशम्य पुरनिर्घोषं स्वमनीकमचोदयत् ॥	SV-01-17-209-003c
सोऽभिपत्य तदाऽध्वानं ददर्श पुरुषर्षभम् ।	SV-01-17-209-004a
निःसृतं द्वारकाद्वारादंशुमन्तमिवाम्बुदात् ॥	SV-01-17-209-004c
सविद्युतमिवाम्भोदं प्रेक्ष्य बाणधनुर्धरम् ।	SV-01-17-209-005a
पार्थमासाद्य योधानां विस्मयस्समपद्यत ॥	SV-01-17-209-005c
उदीर्णरथनागाश्वमनीकमभिवीक्ष्य तत् ।	SV-01-17-209-006a
उवाच परमप्रीता सुभद्रा भरतर्षभम् ॥	SV-01-17-209-006c
सङ्गृहीतुमभिप्रायो दीर्घकालकृतो मम ।	SV-01-17-209-007a
युध्यमानस्य सङ्ग्रामे रथं तव नरर्षभ ॥	SV-01-17-209-007c
ओजस्तेजोद्युतिबलैरजितस्य महात्मनः ।	SV-01-17-209-008a
पार्थस्य वै सारथित्वे भवेथा इत्यशिक्षयन् ।	SV-01-17-209-008c
एवमुक्तः प्रियां प्रीतः प्रत्युवाच नरर्षभः ॥	SV-01-17-209-008e
अर्जुनः	SV-01-17-209-009
चोदयाश्वानसंसक्तान्विश्न्तु विपृथोर्बलम् ॥	SV-01-17-209-009ac
बहुभिर्युध्यमानस्य तावकानजिघांसतः ।	SV-01-17-209-010a
पश्य बाहुबलं भद्रे शरान्विक्षिपतो मम ॥	SV-01-17-209-010c
वैशम्पायनः	SV-01-17-209-011
एवमुक्ता तदा भद्रा पार्थेन भरतर्षभ ।	SV-01-17-209-011a
चुचोद चाश्वान्विस्रब्धा ततस्ते विविशुर्बलम् ॥	SV-01-17-209-011c
तदाहतमहावाद्यं समुदग्रध्वजायुतम् ।	SV-01-17-209-012a
अनीकं विपृथोर्हृष्टं पार्थमेवान्ववर्तत ॥	SV-01-17-209-012c
रथैर्बहुविधैर्हृष्टा सदश्वैश्च महाजवैः ।	SV-01-17-209-013a
किरन्तश्शरवर्षाणि परिवव्रुर्धनञ्जयम् ॥	SV-01-17-209-013c
तेषामस्त्राणि संवार्य दिव्यैरस्त्रैर्महास्त्रवित् ।	SV-01-17-209-014a
आवृणोन्महदाकाशं शरैः परपुरञ्जयः ॥	SV-01-17-209-014c
तेषां बाणान्महाबाहुर्विसृष्टान्सन्धितानपि ।	SV-01-17-209-015a
चिच्छेद निशितैर्बाणैश्शरांश्चैव धनूंषि च ॥	SV-01-17-209-015c
युगानीषावरूथानि यन्त्राणि विविधानि च ।	SV-01-17-209-016a
अजिघांसन्परान्पार्थश्चिच्छेद निशितैश्शरैः ॥	SV-01-17-209-016c
निर्धनुष्कान्विकवचान्विरथांश्च महारथान् ।	SV-01-17-209-017a
कृत्वा पार्थः प्रियां प्रीतः प्रेक्ष्यतामित्यदर्शयत् ॥	SV-01-17-209-017c
सा दृष्ट्वा महदाश्चर्यं सुभद्रा पार्थमब्रवीत् ।	SV-01-17-209-018a
अवाप्तार्थाऽस्मि भद्रं ते याहि पार्थ यथासुखम् ॥	SV-01-17-209-018c
संसक्तं पाण्डुपुत्रेण समीक्ष्य विपृथुर्बलम् ।	SV-01-17-209-019a
त्वरमाणोऽभिनिष्क्रम्य स्थीयतामित्यभाषत ॥	SV-01-17-209-019c
तत्तु सेनापतेर्वाक्यं नात्यवर्तन्त यादवाः ।	SV-01-17-209-020a
सागरे मारुतोद्धूता वेलामिव महोर्मयः ॥	SV-01-17-209-020c
ततो रथवरात्तूर्णमवरुह्य नरर्षभः ।	SV-01-17-209-021a
अभिगम्य नरव्याघ्रं प्रहृष्टः परिषस्वजे ॥	SV-01-17-209-021c
सोऽब्रवीत्पार्थमासाद्य दीर्घकालमिदं तव ।	SV-01-17-209-022a
निवासमभिजानामि शङ्खचक्रगदाधरात् ॥	SV-01-17-209-022c
न चास्त्यविदितं किञ्चिद्यद्यदाचितं त्वया ।	SV-01-17-209-023a
सुभद्रासम्प्रयोगेन प्रीतस्तव जनार्दनः ॥	SV-01-17-209-023c
प्राप्तस्य यतिलिङ्गेन द्वारकां तु धनञ्जय ।	SV-01-17-209-024a
विसृष्टा सर्ववृष्णीनामृषभेण च सोदरा ॥	SV-01-17-209-024c
त्वमिमां वीर दाशार्ही शचीमिव शचीपतिः ।	SV-01-17-209-025a
भक्तां गुणवतीं भद्रां सदा सत्कर्तुमर्हसि ।	SV-01-17-209-025c
बन्धुर्भव सुभद्राया गतिश्च त्वं धनञ्जय ॥	SV-01-17-209-025e
बन्धुमानसि रामेण महेन्द्रावरजेन च ॥	SV-01-17-209-026ac
मामेव हि सदाऽकार्षीन्मन्त्रिणं मधुसूदनः ।	SV-01-17-209-027a
अन्तरेण सुभद्रां च त्वां च तात धनञ्जय ॥	SV-01-17-209-027c
इमं रथवरं दिव्यं सर्वशस्त्रसमन्वितम् ।	SV-01-17-209-028a
इदमेवानुयात्रं च निर्दिश्य गदपूर्वजः ।	SV-01-17-209-028c
अन्तर्द्वीपं तदा वीर यातो वृष्णिसुखावहः ॥	SV-01-17-209-028e
दीर्घकालावरुद्धं त्वां सम्प्राप्तं प्रियया सह ।	SV-01-17-209-029a
पश्यन्तु भ्रातरस्तत्र वज्रपाणिमिवामराः ॥	SV-01-17-209-029c
आगते तु दशार्हाणामृषभे शार्ङ्गधन्वनि ।	SV-01-17-209-030a
भद्रामनुगमिष्यन्ति रत्नानि च वसूनि च ॥	SV-01-17-209-030c
अरिष्टं गच्छ पन्थानं सुखी भव धनञ्जय ।	SV-01-17-209-031a
नष्टशोकैर्विशोकस्य सुहृद्भिस्सङ्गमोऽस्तु ते ॥	SV-01-17-209-031c
ततो विपृथुमामन्त्र्य पार्थः प्रीतोऽभिवाद्य च ।	SV-01-17-209-032a
कृष्णस्य मतमास्थाय कृष्णस्य रथमास्थितः ॥	SV-01-17-209-032c
पूर्वमेव तु पार्थाय कृष्णेन विनियोजितम् ।	SV-01-17-209-033a
सर्वरत्नसुसम्पूर्णं सर्वभोगसमन्वितम् ॥	SV-01-17-209-033c
रथेन काञ्चनाङ्गेन कल्पितेन यथाविधि ।	SV-01-17-209-034a
शैब्यसुग्रीवयुक्तेन किङ्किणीजालमालिना ॥	SV-01-17-209-034c
सर्वशस्त्रोपपन्नेन जीमूतरवनादिना ।	SV-01-17-209-035a
ज्वलनाग्निप्रकाशेन द्विषतां हर्षघातिना ॥	SV-01-17-209-035c
सन्नद्धः कवची खड्गी बद्धगोधाङ्गुलित्रवान् ।	SV-01-17-209-036a
गुप्तसेनानुयात्रेण रथमारोप्य माधवीम् ॥	SV-01-17-209-036c
रथेनाकाशगेनैव प्रययौ स्वपुरं प्रति ॥	SV-01-17-209-037ac
ह्रियमाणां तु तां दृष्ट्वा सुभद्रां सैनिको जनः ।	SV-01-17-209-038a
व्याक्रोशत्प्राद्रवत्सर्वो द्वारकामभितः पुरीम् ॥	SV-01-17-209-038c
ते समासाद्य सहितास्सुधर्मामभितः पुरीम् ।	SV-01-17-209-039a
सभापालस्य तत्सर्वमाचख्युः पार्थविक्रमम् ॥	SV-01-17-209-039c
तेषां श्रुत्वा सभापालो भेरीं सन्नाहयत्तदा ।	SV-01-17-209-040a
समाजघ्ने महाघोषां जाम्बूनदपरिष्कृताम् ॥	SV-01-17-209-040c
क्षोभितास्तेन शब्देन भोजवृष्ण्यन्धकास्तदा ।	SV-01-17-209-041a
अन्तर्द्वीपात्समुत्पेतुस्सहसा सहितास्तदा ।	SV-01-17-209-041c
अन्नपानमपाहाय समापेतुस्समन्ततः ॥	SV-01-17-209-041e
ततो जाम्बूनदाङ्गानि परार्ध्यास्तरणानि च ।	SV-01-17-209-042a
मणिविद्रुमचित्राणि ज्वलिताग्निप्रभाणि च ॥	SV-01-17-209-042c
भेजिरे पुरुषव्याघ्रा वृष्ण्यन्धकमहारथाः ।	SV-01-17-209-043a
सिंहासनानि शतशो धिष्ण्यानीव हुताशनाः ॥	SV-01-17-209-043c
तेषां समुपविष्टानां देवानामुपसङ्गमे ।	SV-01-17-209-044a
आचख्यौ चेष्टितं जिष्णोस्सभापालस्सहानुगः ॥	SV-01-17-209-044c
तच्छ्रुत्वा वृष्णिवीरास्ते मदरक्तान्तलोचनाः ।	SV-01-17-209-045a
अमृष्यमाणाः पार्थस्य समुत्पेतुरहङ्कृताः ॥	SV-01-17-209-045c
योजयित्वा रथानाशु नागानश्वास्तथैव च ।	SV-01-17-209-046a
कवचानाहरन् क्षिप्रं प्रासानाहरतेति च ॥	SV-01-17-209-046c
धनूंषि च महार्हाणि कवचानि बृहन्ति च ॥	SV-01-17-209-047ac
सूतान विचुक्रुशुः केचिद्रथान्योजयतेति च ।	SV-01-17-209-048a
स्वयं च तुरगान्केचित् निन्युर्हेमविभूषितान् ॥	SV-01-17-209-048c
रथेष्वानीयमानेषु कवचेषु महत्सु च ।	SV-01-17-209-049a
महास्कन्धे नृवीराणां तदासीत्तुमुलं महत् ॥	SV-01-17-209-049c
वनमाली ततः क्षीबः कैलासशिखरोपमः ।	SV-01-17-209-050a
नीलवासा मदोत्सिक्त इदं वचनमब्रवीत् ॥	SV-01-17-209-050c
किमिदं चाकृतप्रज्ञास्तूष्णीम्भूते जनार्दने ।	SV-01-17-209-051a
अस्य भावमविज्ञाय सङ्क्रुद्धा मोघगर्जिताः ॥	SV-01-17-209-051c
एष तावदभिप्रायमाख्यातु मम यद्धृदि ।	SV-01-17-209-052a
यदस्य सूचितं कर्तुं तत्कुरुध्वमतन्द्रिताः ॥	SV-01-17-209-052c
ततस्ते वचनं श्रुत्वा ग्राह्यरूपं हलायुधात् ।	SV-01-17-209-053a
तूष्णीम्भूतास्ततस्सर्वे साधु साध्विति चाब्रुवन् ॥	SV-01-17-209-053c
समवाचस्तु निश्शब्दा बलदेवस्य धीमतः ।	SV-01-17-209-054a
पुनरेव सभामध्ये सर्वे ते समुपाविशन् ।	SV-01-17-209-054c
ततोऽब्रवीत्कामपालो वासुदेवं परन्तपम् ॥	SV-01-17-209-054e
बलदेवः	SV-01-17-209-055
त्रैलोक्यनाथ भो कृष्ण भूतभव्यभविष्यकृत् ।	SV-01-17-209-055a
किमुवाऽत्रोपविष्टोऽसि प्रेक्षमाणो जनार्दन ॥	SV-01-17-209-055c
सत्कृतस्त्वत्कृते पार्थः सर्वैरस्माभिरच्युत ।	SV-01-17-209-056a
न च सोऽर्हति तां पूजां दुर्बुद्धिः कुलपांसनः ॥	SV-01-17-209-056c
को हि तत्रैव भुक्त्वाऽन्नं भेत्तुमर्हति पापकृत् ।	SV-01-17-209-057a
मन्यमानः कुले जातमात्मानं पुरुषः क्वचित् ॥	SV-01-17-209-057c
ईप्समानश्च सम्बन्धं कृतपूर्वं च मानयन् ।	SV-01-17-209-058a
को हि नाम भवेदर्थी साहसेन चरेद्बुधः ॥	SV-01-17-209-058c
सोऽवमत्य च नामास्मानवमत्य च केशवम् ।	SV-01-17-209-059a
प्रसह्य हृतवानद्य सुभद्रां मृत्युमात्मनः ॥	SV-01-17-209-059c
कथं हि शिरसो मध्ये कृतं तेन पदं मम ।	SV-01-17-209-060a
त्वया चेदभ्यनुज्ञातो मर्षयिष्यामि माधव ॥	SV-01-17-209-060c
न मर्षयिष्ये गोविन्द पादस्पर्शमिवोरगः ॥	SV-01-17-209-061ac
अद्य निष्कौरवामेकः करिष्यामि वसुन्धराम् ।	SV-01-17-209-062a
न हि मे मर्षणीयोऽयमर्जुनस्य व्यतिक्रमः ।	SV-01-17-209-062c
तमहं भ्राृतृभिस्सार्धं निहन्मि कुलपांसनम् ॥	SV-01-17-209-062e
वैशम्पायनः	SV-01-17-209-063
रौहिणेयं गर्जमानं मेघदुन्दुभिनिस्स्वनम् ।	SV-01-17-209-063a
अन्वपद्यन्त ते सर्वे भोजवृष्ण्यन्धकास्तथा ॥	SV-01-17-209-063c
	
	
	
	
	
	
	
अध्यायः 210	
	
	
	
वैशम्पायनः	SV-01-18-210-001
उक्तवन्तो यदा वाक्यमसकृत् सर्ववृष्णयः ।	SV-01-18-210-001a
ततोऽब्रवीद्वासुदेवो वाक्यं धर्मार्थसंहितम् ॥	SV-01-18-210-001c
वासुदेवः	SV-01-18-210-002
मयोक्तं न श्रुतं पूर्वं सहितैस्सर्वयादवैः ।	SV-01-18-210-002a
अतिक्रान्तमतिक्रान्तं न निवर्तति कर्हि चित् ।	SV-01-18-210-002c
शृणुध्वं सहितास्सर्वे मम वाक्यं सहेतुकम् ॥	SV-01-18-210-002e
नावमानं कुलस्यास्य गुडाकेशः प्रयुक्तवान् ।	SV-01-18-210-003a
सम्मानोऽभ्यधिकस्तेन प्रयुक्तोऽयं न संशयः ॥	SV-01-18-210-003c
अर्थान् धर्मांश्च वः पार्थो मन्यते सात्वतां सदा ।	SV-01-18-210-004a
स्वयंवरमनाधृष्यं मन्यते चापि पाण्डवः ॥	SV-01-18-210-004c
प्रदानमपि कन्यायाः पशुवत्को नु मंस्यति ।	SV-01-18-210-005a
विक्रयं चाप्यपत्यस्य कः कुर्यात्पुरुषो भुवि ॥	SV-01-18-210-005c
एतान्दोषांस्तु कौन्तेयो दृष्टवानिति मे मतिः ।	SV-01-18-210-006ac
क्षत्रियाणां तु वीर्येण प्रशस्तं हरणं बलात् ।	SV-01-18-210-007a
अतः प्रसह्य हृतवान्कन्यां धर्मेण पाण्डवः ॥	SV-01-18-210-007c
उचितश्चैव सम्बन्धस्सुभद्रा च शयस्विनी ।	SV-01-18-210-008a
एतस्यास्सदृशः पार्थः प्रसह्य हृतवानतः ॥	SV-01-18-210-008c
भरतस्यान्वये जातं शत्रुशातनमद्य वै ।	SV-01-18-210-009a
कुन्तिभोजात्माजापुत्रं का बुभूषेत नार्जुनम् ॥	SV-01-18-210-009c
न च पश्यामि यः पार्थं विक्रमेण पराजयेत् ।	SV-01-18-210-010a
अपि सर्वेषु लोकेषु सदेवमनुजेष्वपि ।	SV-01-18-210-010c
स च नाम रथस्तादृङ्मदीयास्ते च वाजिनः ॥	SV-01-18-210-010e
मम शस्त्राण्यशेषेण तूणी चाक्षयसायकौ ।	SV-01-18-210-011a
योद्धा पार्थश्च शीघ्रास्त्रः को नु तेन समो भवेत् ॥	SV-01-18-210-011c
तमभिद्रुत्य सान्त्वेन परमेण धनञ्जयम् ।	SV-01-18-210-012a
हृष्टास्सर्वे निवर्तव्यं ममैषा परमा मतिः ॥	SV-01-18-210-012c
यदि निर्जित्य वः पार्थो बलाद्गच्छेत्स्वकं पुरम् ।	SV-01-18-210-013a
विनश्येद्वो यशस्सद्यो न तु सान्त्वे पराजयः ॥	SV-01-18-210-013c
पितृष्वसायाः पुत्रो मे सम्बन्धं नार्हति द्विषाम् ॥	SV-01-18-210-014ac
वैशम्पायनः	SV-01-18-210-015
तच्छ्रुत्वा वासुदेवस्य तथा कर्तुं जनाधिप ।	SV-01-18-210-015a
उद्योगं कृतवन्तस्ते भेरीं सन्नाद्य यादवाः ॥	SV-01-18-210-015c
अर्जुनस्तु तदा श्रुत्वा भेरीसन्नादनं महत् ।	SV-01-18-210-016a
अर्जुनस्त्वरमाणस्तु सुभद्रामभ्यभाषत ॥	SV-01-18-210-016c
अर्जुनः	SV-01-18-210-017
आयान्ति वृष्णयस्सर्वे ससुहृज्जनबान्धवाः ।	SV-01-18-210-017a
त्वदर्थं योद्धुकामास्ते मदरक्तान्तलोचनाः ॥	SV-01-18-210-017c
प्रमत्तानशुचीन्मूढान्सुरामत्तान्नराधमान् ।	SV-01-18-210-018a
वमनं पानशीलांस्तान्करिष्यामि शरोत्तमैः ।	SV-01-18-210-018c
उताहो वा मदोन्मत्तान्नयिष्यामि यमक्षयम् ॥	SV-01-18-210-018e
वैशम्पायनः	SV-01-18-210-019
एवमुक्त्वा प्रियां पार्थो न्यवर्तत महाबलः ॥	SV-01-18-210-019ac
निवर्तमानं दृष्ट्वैव सुभद्रा त्रस्ततां गता ।	SV-01-18-210-020a
एवं मा वद पार्थेति पादयोः पतिता तदा ॥	SV-01-18-210-020c
सुभद्रा	SV-01-18-210-021
सुभद्रा तु कलिर्जाता वृष्णीनां निधनाय च ।	SV-01-18-210-021a
एवं ब्रुवन्ति पौरास्ते जनवादं जनाः प्रभो ॥	SV-01-18-210-021c
मम शोकं वर्धयन्ति तस्मात्पापं न चिन्तय ।	SV-01-18-210-022a
परिवादभयान्मुक्ता त्वत्प्रसादाद्भवाम्यहम् ॥	SV-01-18-210-022c
वैशम्पायन	SV-01-18-210-023
एवमुक्तस्ततः पार्थः प्रियया भद्रया तदा ।	SV-01-18-210-023a
गमनाय मतिं चक्रे पार्थस्सत्यपराक्रमः ॥	SV-01-18-210-023c
स्मितपूर्वं तदाऽऽभाष्य परिष्वज्य प्रियां तदा ।	SV-01-18-210-024a
उत्थाप्य च पुनः पार्थो याहि याहीति चाब्रवीत् ॥	SV-01-18-210-024c
ततस्सुभद्रा त्वरिता रश्मींत्सङ्गृह्य पाणिना ।	SV-01-18-210-025a
चोदयामास जवनाञ्छीघ्रमश्वान्कृतत्वरा ॥	SV-01-18-210-025c
ततस्तु कृतसन्नाहा वृष्णिवीरास्समाहिताः ।	SV-01-18-210-026a
प्रत्यानयार्थं पार्थस्य जवनैस्तुरगोत्तमैः ।	SV-01-18-210-026c
राजमार्गमनुप्राप्ता दृष्ट्वा पार्थस्य विक्रमम् ॥	SV-01-18-210-026e
प्रासादपङ्क्तिस्तम्भेषु वेदिकासु ध्वजेषु च ।	SV-01-18-210-027a
अर्जुनस्य शरान्दृष्ट्वा विस्मयं परमं गताः ॥	SV-01-18-210-027c
केशवस्य वचस्तथ्यं मन्यमानास्तु यादवाः ।	SV-01-18-210-028a
अतीत्य तं रैवतकं श्रुत्वा तु विपृथोर्वचः ॥	SV-01-18-210-028c
अर्जुनेन कृतं श्रुत्वा गन्तुकामास्तु वृष्णयः ।	SV-01-18-210-029a
श्रुत्वा दीर्घं गतं पार्थं न्यवर्तन्त नराधिपाः ॥	SV-01-18-210-029c
पुरोद्यानमतिक्रम्य विशालं च गिरिव्रजम् ।	SV-01-18-210-030a
सानुमुञ्जावतं चैव वनान्युपवनानि च ॥	SV-01-18-210-030c
पुण्येष्वानर्तराष्ट्रेषु वापीपद्मसरांसि च ।	SV-01-18-210-031a
प्राप्य धेनुमतीतीर्थमश्वरोधसरः प्रति ॥	SV-01-18-210-031c
प्रेक्षावर्तं ततश्शैलमम्बुदं च नगोत्तमम् ।	SV-01-18-210-032a
आराच्छृङ्गमथाऽऽसाद्य तीर्त्वा कारवतीं नदीम् ॥	SV-01-18-210-032c
प्राप्य साल्वेयराष्ट्राणि निषादानप्यतीत्य च ।	SV-01-18-210-033a
देवापृथुपुरं पश्यन् सर्वतस्सुसमाहितः ॥	SV-01-18-210-033c
तमतीत्य महाबाहुर्देवारण्यमपश्यत ।	SV-01-18-210-034a
पूजयामासुरायान्तं देवारण्ये महर्षयः ॥	SV-01-18-210-034c
स वनानि नदीः शैलान् गिरिप्रस्रवणानि च ।	SV-01-18-210-035a
अतीत्य च तदा पार्थः सुभद्रासारथिस्तदा ॥	SV-01-18-210-035c
कौरवं विषयं प्राप्य विशोकः समपद्यत ॥	SV-01-18-210-036ac
सोदर्याणां महाबाहुस्सिंहाशयमिवाशयम् ।	SV-01-18-210-037a
आरादुपवनोपेतां दाशार्हप्रतिमां पुरीम् ॥	SV-01-18-210-037c
क्रोशमात्रे पुरस्यासीद्गोष्ठं पार्थस्य शोभनम् ।	SV-01-18-210-038a
तत्राभीयात् स बीभत्सुर्निविष्टो यदुकन्यया ॥	SV-01-18-210-038c
अर्जुनः	SV-01-18-210-039
ततस्सुभद्रां सत्कृत्य पार्थो वचनमब्रवीत् ।	SV-01-18-210-039a
गोपालिकानां वेषेण गच्छ त्वं वृजिनं पुरम् ।	SV-01-18-210-039c
कामव्याहारिणी कृष्णा रोचतां ते वचो मम ॥	SV-01-18-210-039e
दृष्ट्वा तु परुषं ब्रूयात्सह तत्र मया गताम् ।	SV-01-18-210-040a
अन्यवेषेण तु गतां दृष्ट्वा सा त्वां प्रियं वदेत् ॥	SV-01-18-210-040c
यत्तु सा प्रथमं ब्रूयान्न तस्यास्ति निवर्तनम् ।	SV-01-18-210-041a
तस्मान्मानं च दर्पं च व्यपनीय स्वयं व्रज ॥	SV-01-18-210-041c
वैशम्पायनः	SV-01-18-210-042
तस्य तद्वचनं श्रुत्वा सुभद्रा प्रत्यभाषत ।	SV-01-18-210-042a
सुभद्रा	SV-01-18-210-042
एवमेतत्करिष्यामि यथा त्वं पार्थ भाषसे ॥	SV-01-18-210-042c
वैशम्पायनः	SV-01-18-210-043
सुभद्रावचनं श्रुत्वा सुप्रीतः पाकशासनिः ।	SV-01-18-210-043a
गोपालान्स समानीय त्वरितो वाक्यमब्रवीत् ॥	SV-01-18-210-043c
अर्जुनः	SV-01-18-210-044
तरुण्यस्सन्ति यावन्त्यस्ताः सर्वा व्रजयोषितः ।	SV-01-18-210-044a
आगच्छन्तु गमिष्यन्त्या भद्रया सह सङ्गताः ॥	SV-01-18-210-044c
इन्द्रप्रस्थं पुरवरं कृष्णां द्रष्टुं यशस्विनीम् ।	SV-01-18-210-045a
वैशम्पायनः	SV-01-18-210-045
एतच्छ्रुत्वा तु गोपालैरानीता व्रजयोषितः ॥	SV-01-18-210-045c
ततस्ताभिः परिवृतां व्रजस्त्रीभिरनिन्दिताम् ।	SV-01-18-210-046a
सुभद्रां त्वरमाणश्च रक्तकौशेयवासिनीम् ॥	SV-01-18-210-046c
पार्थः प्रस्थापयामास कृत्वा गोपालिकावपुः ॥	SV-01-18-210-047ac
साऽधिकं तेन रूपेण शोभमाना यशस्विनी ।	SV-01-18-210-048a
गोपालिकामध्यगता प्रययौ वृजिनं पुरम् ॥	SV-01-18-210-048c
ततः पुरवरश्रेष्ठमिन्द्रप्रस्थं यशस्विनी ।	SV-01-18-210-049a
त्वरिता खाण्डवप्रस्थमाससाद विवेश च ॥	SV-01-18-210-049c
सा गृहश्रेष्ठमासाद्य वीरपत्नी यशस्विनी ।	SV-01-18-210-050a
ववन्दे पृथुताम्राक्षी पृथां भद्रा पितृष्वसाम् ॥	SV-01-18-210-050c
ततोऽभिगम्य त्वरिता पूर्णेन्दुसदृशानना ।	SV-01-18-210-051a
ववन्दे द्रौपदीं भद्रा प्रेष्याऽहमिति चाब्रवीत् ॥	SV-01-18-210-051c
प्रत्युत्थाय तु तां देवीं कृष्णा कृष्णसहोदरीम् ।	SV-01-18-210-052a
सस्वजे चाभवत्प्रीता निस्सपत्नोऽस्तु ते पतिः ।	SV-01-18-210-052c
वीरसूर्भव भद्रे त्वं भव भर्तृप्रिया तथा ॥	SV-01-18-210-052e
ओजसा निर्मिता बह्वीरुवाच परमाशिषः ।	SV-01-18-210-053a
तथैव मुदिता भद्रा तामुवाच तथास्त्विति ॥	SV-01-18-210-053c
ततस्सुभद्रां वार्ष्णेयी परिष्वज्य शुभाननाम् ।	SV-01-18-210-054a
अङ्के निवेश्य मुदिता वासुदेवं प्रशस्य च ॥	SV-01-18-210-054c
ततः किलकिलाशब्दः क्षणेन समपद्यत ।	SV-01-18-210-055a
हर्षादानर्तयोधानामासाद्य वृजिनं पुरम् ॥	SV-01-18-210-055c
देवपुत्रप्रकाशास्ते जाम्बूनदमयध्वजाः ।	SV-01-18-210-056a
पृष्ठतोऽनुययुः पार्थं पुरुहूतमिवामराः ॥	SV-01-18-210-056c
गोभिरुष्ट्रैः सदश्वैश्च युक्तानि बहुला जनाः ।	SV-01-18-210-057a
ददृशुर्यानमुख्यानि दाशार्हपुरवासिनाम् ॥	SV-01-18-210-057c
ततः पुरवरे यूनां प्रहर्षस्समजायत ।	SV-01-18-210-058a
प्रवासादागतं पार्थं दृष्ट्वा स्वमिव बान्धवम् ।	SV-01-18-210-058c
सोऽभिगम्य नरश्रेष्ठो दाशार्हगणसंवृतः ।	SV-01-18-210-059a
पौरैः पुरवरैः प्रीत्या परया चाभिनन्दितः ॥	SV-01-18-210-059c
प्राप्य चान्तःपुरद्वारमवरुह्य रथोत्तमात् ।	SV-01-18-210-060a
ववन्दे धौम्यमासाद्य मातरं च धनञ्जयः ॥	SV-01-18-210-060c
स्पृष्ट्वा च चरणौ राज्ञो भीमस्य च धनञ्जयः ।	SV-01-18-210-061a
यमाभ्यां वन्दितो हृष्टस्सस्वजे तौ ननन्द च ॥	SV-01-18-210-061c
ब्राह्मणप्रमुखांत्सर्वान्भ्रातृभिस्सह सङ्गतः ।	SV-01-18-210-062a
यथार्हं मानयामास पौरजानपदानपि ॥	SV-01-18-210-062c
तत्रस्थान्यनुयातानि प्रदाय गुरवे वधूम् ।	SV-01-18-210-063a
पूजयाञ्चक्रुरासाद्य कुन्तीपुत्रं युधिष्ठिरम् ॥	SV-01-18-210-063c
पुरस्तादेव तेषां तु स महात्मा महायशाः ।	SV-01-18-210-064a
पूजनार्होऽभवद्राजा यथा वै गदपूर्वजः ॥	SV-01-18-210-064c
पाण्डवेन यथार्हं ते पूजार्हेण सुपूजितः ।	SV-01-18-210-065a
न्यविशन्ताभ्यनुज्ञाता राज्ञा तुष्टा यशस्विना ॥	SV-01-18-210-065c
तामदीनामदीनार्हां सुभद्रां प्रीतिवर्धिनीम् ।	SV-01-18-210-066a
साक्षाच्छ्रियममन्यन्त पार्थाः कृष्णसहोदराम् ॥	SV-01-18-210-066c
गुरूणां श्वशुराणां च देवराणां तथैव च ।	SV-01-18-210-067a
सुभद्रा स्वेन वृत्तेन बभूव परमप्रिया ॥	SV-01-18-210-067c
ततस्ते हृष्टमनसः पाण्डवेया महारथाः ।	SV-01-18-210-068a
युधिष्ठिरमुखाः प्रीता बभूवुर्जनमेजय ॥	SV-01-18-210-068c
कुन्ती च परमप्रीता कृष्णा च सततं तथा ॥	SV-01-18-210-069ac
	
	
	
	
	
	
अध्यायः 211	
	
	
	
वैशम्पायनः	SV-01-18-211-001
अथ शुश्राव निर्वृत्ते वृष्णीनां परमोत्सवे ।	SV-01-18-211-001a
अर्जुनेन हृतां भद्रां शङ्खचक्रगदाधरः ॥	SV-01-18-211-001c
पुरस्तादेव पौराणां संशयस्समजायत ।	SV-01-18-211-002a
जानता वासुदेवेन वासितो भरतर्षभः ॥	SV-01-18-211-002c
लोकस्य विदितं ह्यासीत् पूर्वं विपृथुना यथा ।	SV-01-18-211-003a
सान्त्वयित्वाऽभ्यनुज्ञातो भद्रया सह सङ्गतः ॥	SV-01-18-211-003c
दित्सता सोदरां तस्मै पतत्त्रिवरकेतुना ।	SV-01-18-211-004a
अर्हते पुरुषेन्द्राय पार्थायाऽऽयतलोचनाम् ॥	SV-01-18-211-004c
सत्कृत्य पाण्डवश्रेष्ठो जयेन जयतां वरः ।	SV-01-18-211-005a
भद्रया सह बीभत्सुः प्रापितो वृजिनं पुरम् ॥	SV-01-18-211-005c
श्रुत्वा तु पुण्डरीकाक्षस्सम्प्राप्तं स्वपुरोत्तमम् ।	SV-01-18-211-006a
अर्जुनं पाण्डवश्रेष्ठमिन्द्रप्रस्थगतं तथा ॥	SV-01-18-211-006c
यियासुः खाण्डवप्रस्थममन्त्रयत केशवः ।	SV-01-18-211-007a
पूर्वं सत्कृत्य राजानमाहुकं मधुसूदनः ॥	SV-01-18-211-007c
तथा विपृथुमक्रूरं सङ्कर्षणविडूरथौ ।	SV-01-18-211-008a
पित्रा च पुरुषेन्द्रेण पुरस्तादनुमोदितः ॥	SV-01-18-211-008c
सम्प्रीतः प्रीयमाणेन वृष्णिराज्ञा जनार्दनः ।	SV-01-18-211-009a
अभिमन्त्र्याभ्यनुज्ञातो योजयामास वाहिनीम् ॥	SV-01-18-211-009c
ततस्तु यानान्यासाद्य दाशार्हपुरवासिनाम् ।	SV-01-18-211-010a
सिंहनादः प्रहृष्टानां क्षणेन समपद्यत ॥	SV-01-18-211-010c
योजयन्तस्सदश्वांस्तु यानयुग्यं रथांस्तथा ।	SV-01-18-211-011a
गजांश्च परमप्रीतास्समपद्यन्त वृष्णयः ॥'	SV-01-18-211-011c
वृष्ण्यन्धकमहामात्रैस्सह वीरैर्महारथैः ।	SV-01-18-211-012a
भ्रातृभिश्च कुमारैश्च योधैश्च शतशो वृतः ॥	SV-01-18-211-012c
सैन्येन महता शौरिरभिगुप्तः परन्तपः ।	SV-01-18-211-013a
तत्र दानपरश्श्रीमाञ्जगाम स महायशाः ॥	SV-01-18-211-013c
अक्रूरो वृष्णिवीराणां सेनापतिररिन्दमः ।	SV-01-18-211-014a
अनाधृष्णिर्महातेजा उद्धवश्च महायशाः ।	SV-01-18-211-014c
साक्षाद्बृहस्पतेश्शिष्यो महाबुद्धिर्महायशाः ॥	SV-01-18-211-014e
सात्यकिश्च महेष्वासः कृतवर्मा महारथः ॥	SV-01-18-211-015ac
प्रद्युम्नश्चैव साम्बश्च निशङ्कुश्शङ्कुरेव च ।	SV-01-18-211-016a
चारुदेष्णश्च विक्रान्तो झिल्लिर्विपृथुरेव च ॥	SV-01-18-211-016c
सारणश्च महातेजा गदश्च विदुषां वरः ।	SV-01-18-211-017a
एते चान्ये च बहवो वृष्णिभोजान्धकास्तथा ।	SV-01-18-211-017c
आजग्मुः खाण्डवप्रस्थमादाय हरणं बहु ॥	SV-01-18-211-017e
अन्वाहारं समादाय पृथुवृष्णिपुरोगमाः ।	SV-01-18-211-018a
प्रययुस्सिंहनादेन सुभद्रामवलोककाः ।	SV-01-18-211-018c
ते त्वदीर्घेण कालेन कृष्णेन सह यादवाः ।	SV-01-18-211-019a
पुरमासाद्य पार्थानां परां प्रीतिमवाप्नुवन् ॥	SV-01-18-211-019c
ततो युधिष्ठिरो राजा श्रुत्वा माधवमागतम् ।	SV-01-18-211-020a
प्रतिग्रहार्थं कृष्णस्य यमौ प्रास्थापयद्गृहात् ॥	SV-01-18-211-020c
ताभ्यां प्रतिगृहीतं तु वृष्णिचक्रं समृद्धिमत् ।	SV-01-18-211-021a
विवेश खाण्डवप्रस्थं पताकाध्वजशोभितम् ॥	SV-01-18-211-021c
चन्दनस्य रसैश्शीतैः पुण्यगन्धैर्निषेवितम् ।	SV-01-18-211-022a
दह्यताऽगुरुणा चैव देशे देशे सुगन्धिनम् ॥	SV-01-18-211-022c
सुसंहृष्टजनाकीर्णं वणिग्भिरुपशोभितम् ।	SV-01-18-211-023a
प्रतिपेदे महाबाहुस्सह रामेण केशवः ॥	SV-01-18-211-023c
वृष्ण्यन्धकैस्तथा भोजैस्समेतः पुरुषोत्तमः ।	SV-01-18-211-024a
सम्पूज्यमानः पौरैश्च ब्राह्मणैश्च सहस्रशः ॥	SV-01-18-211-024c
विवेश भवनं राज्ञः पुरन्दरगृहोपमम् ॥	SV-01-18-211-025ac
युधिष्ठिरस्तु रामेण समागच्छद्यथाविधि ।	SV-01-18-211-026a
मूर्ध्नि केशवमाघ्राय पर्यष्वजत बाहुना ॥	SV-01-18-211-026c
तं प्रीयमाणो कृष्णस्तु विनयेनाभिपूजयन् ।	SV-01-18-211-027a
भीमं च पुरुषव्याघ्रं विधिवत्प्रत्यपूजयत् ॥	SV-01-18-211-027c
तांश्च वृष्ण्यन्धकश्रेष्ठान्धर्मराजो युधिष्ठिरः ।	SV-01-18-211-028a
प्रतिजग्राह सत्कारैर्यथाविधि यथोचितम् ॥	SV-01-18-211-028c
गुरुवत्पूजयामास कांश्चित्कांश्चिद्वयस्यवत् ।	SV-01-18-211-029a
कांश्चिदभ्यवदत्प्रेम्णा कैश्चिदप्यभिवादितः ॥	SV-01-18-211-029c
ततः पृथा च पार्थाश्च मुदिताः कृष्णया सह ।	SV-01-18-211-030a
पुण्डरीकाक्षमासाद्य बभूवुर्मुदितेन्द्रियाः ॥	SV-01-18-211-030c
हर्षादभिगतौ दृष्ट्वा सङ्कर्षणजनार्दनौ ।	SV-01-18-211-031a
बन्धुमन्तं पृथा पार्थं युधिष्ठिरममन्यत ॥	SV-01-18-211-031c
ततस्सङ्कर्षणाक्रूरावप्रमेयावदीनवत् ।	SV-01-18-211-032a
भद्रवत्यै सुभद्रायै धनौघमुपजह्रतुः ॥	SV-01-18-211-032c
प्रवालानि च हाराणि भूषणानि सहस्रशः ।	SV-01-18-211-033a
कुथास्तरपरिस्तोमान्व्याघ्राजिनपुरस्कृतान् ॥	SV-01-18-211-033c
तथाऽऽभरणरत्नौघैर्दीप्तप्रभमजायत ।	SV-01-18-211-034a
शयनासनयानैश्च युधिष्ठिरनिवेशनम् ॥	SV-01-18-211-034c
ततः प्रीतिकरो यूनां विवाहपरमोत्सवः ।	SV-01-18-211-035a
भद्रवत्यै सुभद्रायै सप्तरात्रमवर्तत ॥	SV-01-18-211-035c
ततो ददौ वासुदेवः कन्यार्थे धनमुत्तमम् ।	SV-01-18-211-036a
हरणं वै सुभद्राया ज्ञातिदेयं महायशाः ॥	SV-01-18-211-036c
रथानां काञ्चनाङ्गानां किङ्किणीजालमालिनाम् ।	SV-01-18-211-037a
चतुर्युजामुपेतानां सूतैः कुशलसम्मितैः ॥	SV-01-18-211-037c
सहस्रं प्रददौ कृष्णो गवां नियुतमेव च ।	SV-01-18-211-038a
उपपाद्य तु वश्यानां दोग्ध्रीणां पुण्यवर्चसाम् ॥	SV-01-18-211-038c
गजानां तु प्रभिन्नानां त्रिधा प्रस्रवतां मदम् ।	SV-01-18-211-039a
गिरिकूटनिकाशानां समरेष्वनिवर्तिनाम् ॥	SV-01-18-211-039c
सुवर्णकक्ष्याग्रैवेयसुवर्णाङ्कुशभूषितम् ।	SV-01-18-211-040a
कॢप्तानां पटुघण्टानां चारूणां हेममालिनाम् ॥	SV-01-18-211-040c
हस्त्यारोहैरुपेतानां सहस्रं साहसप्रियः ।	SV-01-18-211-041a
प्रददौ वासुदेवस्तु वसुदेवाज्ञया तदा ॥	SV-01-18-211-041c
बडवानां च शुभ्राणां चन्द्रांशुसमवर्चसाम् ।	SV-01-18-211-042a
ददौ जनार्दनः प्रीत्या सहस्रं हेममालिनाम् ॥	SV-01-18-211-042c
काम्भोजारट्टबाह्लीकसिन्धुजानां च भारत ।	SV-01-18-211-043a
सुवर्णकृतसन्नाहघण्टारावविनादिनाम् ॥	SV-01-18-211-043c
श्वेतचामरसञ्च्छन्नांत्सर्वशस्त्रैरलङ्कृतान् ।	SV-01-18-211-044a
जात्यश्वानां सहस्राणि पञ्चाशत्प्रददौ तदा ।	SV-01-18-211-044c
हयानां चन्द्रकाशानां श्यामकर्णं ददौ शतम् ॥	SV-01-18-211-044e
तथैवाश्वतरीणां च दान्तानां वातरंहसाम् ।	SV-01-18-211-045a
शतान्यञ्जनकेशानां श्वेतानां पञ्च पञ्च च ॥	SV-01-18-211-045c
शिबिकानां सहस्रं च प्रददौ मधुसूदनः ॥	SV-01-18-211-046ac
कृष्णानामपि चाश्वानां बाह्लीकानां जनार्दनः ।	SV-01-18-211-047a
ददौ शतसहस्रं वै कन्याधनमनुत्तमम् ॥	SV-01-18-211-047c
स्नापनाच्छादने चैव भोजने पाचने तथा ।	SV-01-18-211-048a
आदानोद्वासने चैव प्रेषणे यत्र कुत्र चित् ॥	SV-01-18-211-048c
अनुलेपने च गन्धानां पेषणे च विचक्षणम् ।	SV-01-18-211-049a
सर्वकर्मणि निष्णातं युक्तं च वयसाऽन्वितम् ॥	SV-01-18-211-049c
स्त्रीणां सहस्रं गौरीणां सुवेषाणां सुवर्चसाम् ।	SV-01-18-211-050a
सुवर्णशतकीर्णानामरोगाणां सुवर्चसाम् ।	SV-01-18-211-050c
परिचर्यासु दक्षाणां प्रददौ पुष्करेक्षणः ॥	SV-01-18-211-050e
कृताकृतस्य मुख्यस्य कनकस्य सुवर्चसः ।	SV-01-18-211-051a
महार्हभारान् दाशार्हः प्रददौ प्रयुतं तदा ॥	SV-01-18-211-051c
भूषणानां च मुख्यानां शतभारं ददौ धनम् ॥	SV-01-18-211-052ac
मुक्ताहाराणि शुभ्राणि शतसङ्ख्यानि केशवः ।	SV-01-18-211-053a
प्रवालानां सहस्रं च तथा वै शयनासनान् ॥	SV-01-18-211-053c
सुवर्णपादपीठानां महार्हास्तरणांस्तथा ।	SV-01-18-211-054a
पर्यङ्काणां सहस्रं तु ददौ कन्याधनं तथा ॥	SV-01-18-211-054c
रामः पाणिग्राहणिकं ददौ पार्थाय लाङ्गली ।	SV-01-18-211-055a
प्रीयमाणो हलधरस्सम्बन्धं प्रेम कामयन् ॥	SV-01-18-211-055c
स महाधनरत्नौघो वस्त्रकम्बलफेनवान् ।	SV-01-18-211-056a
महारथगजग्राहो महाश्वैश्शैवलाकुलः ।	SV-01-18-211-056c
पाण्डुसागरमाविद्धं प्रविवेश महानदः ।	SV-01-18-211-056e
पूर्णमापूरयंस्तेषां द्विषच्छोकावहोऽभवत् ॥	SV-01-18-211-057a
प्रतिजग्राह तत्सर्वं धर्मराजो युधिष्टिरः ।	SV-01-18-211-057c
पूजयामास तांश्चैव वृष्ण्यन्धकमहारथान् ॥	SV-01-18-211-058ac
ते समेता महात्मानः कुरुवृष्ण्यन्धकोत्तमाः ।	SV-01-18-211-059a
विजह्रुरमरावासे नराः सुकृतिनो यथा ॥	SV-01-18-211-059c
तत्र तत्र महापानैरासवैश्च महाधनैः ।	SV-01-18-211-060a
पीत्वा पीत्वा च मैरेयानुत्कृष्टतलनादितैः ।	SV-01-18-211-060c
यथायोगं यथाप्रीति विजह्रुः कुरुवृष्णयः ॥	SV-01-18-211-060e
एवमुत्तमवीर्यास्ते विहृत्य दिवसान्बहून् ।	SV-01-18-211-061a
पूज्य पार्थान् पृथां चैव भद्रां च यदुपुङ्गवाः ॥	SV-01-18-211-061c
केशवेनाभ्यनुज्ञाता गन्तुकामाः पुरं प्रति ।	SV-01-18-211-062a
पूजिताः कुरुभिर्जग्मुः पुनर्द्वारवतीं प्रति ॥	SV-01-18-211-062c
रत्नान्यादाय शुभ्राणि दत्तानि कुरुसत्तमैः ।	SV-01-18-211-063a
रामं पुरुस्कृत्य ययुर्यादवानां महारथाः ॥	SV-01-18-211-063c
रामस्सुभद्रां सम्पूज्य परिष्वज्य स्वसां तदा ।	SV-01-18-211-064a
न्यासेति द्रौपदीमुक्त्वा परिदाय महाबलः ॥	SV-01-18-211-064c
पितृष्वसायाश्चरणावभिवाद्य ययौ तदा ।	SV-01-18-211-065a
तस्मिन्काले पृथा प्रीता पूजयामास तं तथा ॥	SV-01-18-211-065c
स वृष्णिवीरः पार्थैश्च पौरैश्च परमार्चितः ।	SV-01-18-211-066a
ययौ द्वारवतीं रामो वृष्णिभिस्सह संयुतः ॥	SV-01-18-211-066c
वासुदेवस्तु पार्थेन तत्रैव सह भारत ।	SV-01-18-211-067a
चतुस्त्रिंशदहोरात्रं रममाणो महाबलः ॥	SV-01-18-211-067c
उवास नगरे रम्ये शक्रप्रस्थे महात्मना ।	SV-01-18-211-068a
व्यचरद्यमुनाकूले पार्थेन सह भारत ॥	SV-01-18-211-068c
	
	
	
	
	
	
अध्यायः 212	
	
	
	
वैशम्पायनः	SV-01-18-212-001
ततस्सुभद्रा सौभद्रं केशवस्य प्रिया स्वसा ।	SV-01-18-212-001a
जयन्तमिव पौलोमी द्युतिमन्तमजीजनत् ॥	SV-01-18-212-001c
दीर्घबाहुं महोरस्कं वृषभाक्षमरिन्दमम् ।	SV-01-18-212-002a
सुभद्रा सुषुवे वीरमभिमन्युं नरर्षभम् ॥	SV-01-18-212-002c
अभीश्च मन्युमांश्चैव ततस्तमरिमर्दनम् ।	SV-01-18-212-003a
अभिमन्युरिति प्राहुरार्जुनिं ब्राह्मणर्षभाः ॥	SV-01-18-212-003c
स सात्वत्यामतिरथस्सम्बभूव घनञ्जयात् ।	SV-01-18-212-004a
मखे निर्मथ्यमानात्तु शमीगर्भाद्धुताशनः ॥	SV-01-18-212-004c
यस्मिञ्जाते महाबाहुः कुन्तीपुत्रो युधिष्ठिरः ।	SV-01-18-212-005a
अयुतं गा द्विजातिभ्यः प्रादान्निष्कांश्च तावतः ॥	SV-01-18-212-005c
लालितो वासुदेवस्य बाल्यात्प्रभृति चाभवत् ।	SV-01-18-212-006a
पितॄणां चैव सर्वेषां प्रजानामिव चन्द्रमाः ॥	SV-01-18-212-006c
जन्मप्रभृति कृष्णश्च चक्रे तस्य क्रियाश्शुभाः ।	SV-01-18-212-007a
स चापि ववृधे बालश्शुक्लपक्षे यथा शशी ॥	SV-01-18-212-007c
चतुष्पादं दशविधं धनुर्वेदमरिन्दमः ।	SV-01-18-212-008a
अर्जुनाद्वेद वेदज्ञात् सकलं दिव्यमानुषम् ॥	SV-01-18-212-008c
विज्ञानेष्वपि चास्त्राणां सौष्ठवे च महाबलः ।	SV-01-18-212-009a
क्रियास्वपि च सर्वासु विशेषानभ्यशिक्षयत् ॥	SV-01-18-212-009c
आगमे च प्रयोगे च चक्रे तुल्यमिवात्मना ।	SV-01-18-212-010a
तुतोष पुत्रं सौभद्रं प्रेक्षमाणो धनञ्जयः ॥	SV-01-18-212-010c
सर्वसंहननोपेतं सर्वलक्षणलक्षितम् ।	SV-01-18-212-011a
दुर्धर्षमृषभस्कन्धं व्यात्ताननमिवान्तकम् ॥	SV-01-18-212-011c
सिंहदर्पं महेष्वासं मत्तमातङ्गविक्रमम् ।	SV-01-18-212-012a
मेघदुन्दुभिनिर्घोषं पूर्णचन्द्रनिभाननम् ॥	SV-01-18-212-012c
कृष्णस्य सदृशं शौर्ये वीर्ये रूपे तथाऽऽकृतौ ।	SV-01-18-212-013a
ददर्श पुत्रं बीभत्सुर्जयन्तं मघवानिव ॥	SV-01-18-212-013c
पूर्वमेव तु पाञ्चाली पञ्चभिः पतिभिश्शुभा ।	SV-01-18-212-014a
लेभे पञ्च सुतान्वीराञ्छ्रेष्ठान्पञ्चानलानिव ॥	SV-01-18-212-014c
युधिष्ठिरात्प्रतिविन्ध्यं सुतसोमं वृकोदरात् ।	SV-01-18-212-015a
अर्जुनाच्छ्रुतकर्माणं शतानीकं च नाकुलिम् ॥	SV-01-18-212-015c
सहदेवाच्छ्रुतसेनमेतान्पञ्च महारथान् ।	SV-01-18-212-016a
पाञ्चाली सुषुवे वीरानादित्यानदितिर्यथा ॥	SV-01-18-212-016c
शास्त्रतः प्रतिविन्ध्यं तमूचुर्विप्रा युधिष्ठिरम् ।	SV-01-18-212-017a
परप्रहरणज्ञाने प्रतिविन्ध्यो भवत्वयम् ॥	SV-01-18-212-017c
सुते सोमसहस्रे तु सोमार्कसमतेजसम् ।	SV-01-18-212-018a
सुतसोमं महाप्राज्ञं सुषुवे भीमसेनतः ॥	SV-01-18-212-018c
श्रुतं कर्म महत्कृत्वा निवृत्तेन किरीटिना ।	SV-01-18-212-019a
जातः पुत्रस्तथेत्येवं श्रुतकर्मा ततोऽभवत् ॥	SV-01-18-212-019c
शतानीकस्य राजर्षेः कौरव्यः कुरुनन्दनः ।	SV-01-18-212-020a
चक्रे पुत्रं सनामानं नकुलः कीर्तिवर्धनः ॥	SV-01-18-212-020c
ततस्त्वजीजनत्कृष्णा नक्षत्रे वह्निदैवते ।	SV-01-18-212-021a
सहदेवात्सुतं तस्माच्छ्रुतसेनेति तं विदुः ॥	SV-01-18-212-021c
एकवर्षान्तरास्त्वेते द्रौपदेया यशस्विनः ।	SV-01-18-212-022a
अन्वजायन्त राजेन्द्र परस्परहितैषिणः ॥	SV-01-18-212-022c
जातकर्माण्यानुपूर्व्याच्चूडोपनयनानि च ।	SV-01-18-212-023a
चकार विधिवद्धौम्यस्तेषां भरतसत्तम ॥	SV-01-18-212-023c
कृत्वा च वेदाध्ययनं ततस्सुचरितव्रताः ।	SV-01-18-212-024a
जगृहुस्सर्वमिष्वस्त्रमर्जुनाद्दिव्यमानुषम् ॥	SV-01-18-212-024c
दिव्यगर्भोपमैः पुत्रैर्व्यूढोरस्कैर्महाबलैः ।	SV-01-18-212-025a
अन्विता राजशार्दूल पाण्डवा मुदमाप्नुवन् ॥	SV-01-18-212-025c
	
	
	
	
	
	
अध्यायः 213	
	
	
	
वैशम्पायनः	SV-01-19-213-001
इन्द्रप्रस्थे वसन्तस्ते जघ्रुरन्यान्नराधिपान् ।	SV-01-19-213-001a
शासनाद्धृतराष्ट्रस्य राज्ञश्शान्तनवस्य च ॥	SV-01-19-213-001c
आश्रित्य धर्मराजानं सर्वलोकोऽवसत्सुखम् ।	SV-01-19-213-002a
पुण्यलक्षणकर्माणं स्वदेहमिव देहिनः ॥	SV-01-19-213-002c
स समं धर्मकामार्थान्सिषेवे भरतर्षभ ।	SV-01-19-213-003a
त्रीनिवात्मसमान्बन्धून् बन्धुमानिव मानयन् ॥	SV-01-19-213-003c
तेषां समविभक्तानां क्षितौ देहवतामिव ।	SV-01-19-213-004a
बभौ धर्मार्थकामानां चतुर्थ इव पार्थिवः ॥	SV-01-19-213-004c
अध्येतारं परं वेदाः प्रयोक्तारं महाध्वराः ।	SV-01-19-213-005a
रक्षितारं शुभा वर्णा लेभिरे तं जनाधिपम् ॥	SV-01-19-213-005c
अधिष्ठानवती लक्ष्मीः परायणवती मही ।	SV-01-19-213-006a
बन्धुमानखिलो लोकस्तेनाऽऽसीत्पृथिवी क्षिता ॥	SV-01-19-213-006c
भ्रातृभिस्सहितो राजा चतुर्भिरधिकं बभौ ।	SV-01-19-213-007a
प्रयुज्यमानैर्विततो वेदैरिव महाध्वरः ॥	SV-01-19-213-007c
तं तु धौम्यादयो विप्राः परिवार्योपतस्थिरे ।	SV-01-19-213-008a
बृहस्पतिसमा मुख्याः प्रजापतिमिवाध्वरे ॥	SV-01-19-213-008c
धर्मराजे ह्यतिप्रीत्या पूर्णचन्द्र इवामले ।	SV-01-19-213-009a
प्रजानां रेमिरे तुल्यं नेत्राणि हृदयानि च ।	SV-01-19-213-009c
न तु केवलदैवेन प्रजा भावेन रेमिरे ॥	SV-01-19-213-009e
यद्बभूव मनःकान्तं कर्मणा स चकार तत् ॥	SV-01-19-213-010ac
न ह्ययुक्तं न चापथ्यं नानृतं न च विप्रियम् ।	SV-01-19-213-011a
भाषितं चारुभाषस्य जज्ञे पार्थस्य धीमतः ॥	SV-01-19-213-011c
स हि सर्वस्य लोकस्य हितमात्मन एव च ।	SV-01-19-213-012a
चिकीर्षस्सुमहातेजा रेमे भरतसत्तम ॥	SV-01-19-213-012c
तथा तु मुदितास्सर्वे पाण्डवा विगतज्वराः ।	SV-01-19-213-013a
अजयत्पृथिवीपालांस्त्रासयन्तस्स्वतेजसा ।	SV-01-19-213-013c
ततः कतिपयाहस्सु बीभत्सुः कृष्णमब्रवीत् ॥	SV-01-19-213-013e
अर्जुनः	SV-01-19-213-014
उष्णानि कृष्ण वर्तन्ते गच्छाव यमुनां प्रति ॥	SV-01-19-213-014ac
सुहृज्जनवृतौ तत्र विहृत्य मधुसूदन ।	SV-01-19-213-015a
सायाह्ने विनिवर्तावो रोचतां ते जनार्दन ॥	SV-01-19-213-015c
वासुदेवः	SV-01-19-213-016
कुन्तीसुत ममाप्येष रोचते यद्वयं जले ।	SV-01-19-213-016a
सुहृज्जनवृताः पार्थ विहरेम यथासुखम् ॥	SV-01-19-213-016c
वैशम्पायनः	SV-01-19-213-017
आमन्त्र्य तौ धर्मराजमनुज्ञाप्य च भारत ।	SV-01-19-213-017a
जग्मतुः पार्थगोविन्दौ सुहृज्जनवृतौ ततः ॥	SV-01-19-213-017c
विहरन्खाण्डवप्रस्थे काननेषु च माधवः ।	SV-01-19-213-018a
पुष्पितोपवनां रम्यां ददर्श यमुनां नदीम् ॥	SV-01-19-213-018c
आलयं सर्वभूतानां खाण्डवं खड्गचर्मभृत् ।	SV-01-19-213-019a
ददर्श स तु तं देशं सहितस्सव्यसाचिना ॥	SV-01-19-213-019c
ऋक्षगोमायुसङ्गुष्टं हंससारसनादितम् ।	SV-01-19-213-020a
शाखामृगगणैर्जुष्टं निकेतं सर्वरक्षसाम् ॥	SV-01-19-213-020c
द्वीपिगोमायुसिंहर्क्षवराहरुरुवारणैः ।	SV-01-19-213-021a
नानामृगसहस्रैश्च पक्षिभिश्च समावृतम् ॥	SV-01-19-213-021c
मानार्हं तच्च सर्वेषां देवदानवरक्षसाम् ।	SV-01-19-213-022a
आलयं पन्नगेन्द्रस्य तक्षकस्य महात्मनः ॥	SV-01-19-213-022c
वेणुशाल्मलितल्लिङ्गैरुपेतं वेत्रसंवृतम् ।	SV-01-19-213-023a
शाकपद्मकतालैश्च शतशाखैश्च रौहिणैः ॥	SV-01-19-213-023c
निरुद्देशं समप्रख्यमावृतं गजसंस्थितैः ।	SV-01-19-213-024a
गुल्मैः कीचकवेणूनामाशीविषनिषेवितम् ॥	SV-01-19-213-024c
विगतार्कं महाभोगविततद्रुमसङ्कटम् ।	SV-01-19-213-025a
स्नुहीवेत्रकुलिङ्गाक्षैर्हिन्तालैश्च समावृतम् ॥	SV-01-19-213-025c
व्यालदंष्ट्रिगणाकीर्णं वर्जितं सर्वमानुषैः ।	SV-01-19-213-026a
रक्षसां भुजगेन्द्राणां पक्षिणां च महालयम् ॥	SV-01-19-213-026c
देवेशस्सर्वभूतेशस्सर्वलोकविभागवित् ।	SV-01-19-213-027a
पीताम्बरधरो देवस्तद्वनं बहुधा चरन् ॥	SV-01-19-213-027c
सद्रुमस्य सयक्षस्य सभूतगणपक्षिणः ।	SV-01-19-213-028a
खाण्डवस्य विनाशं तं ददर्श मधुसूदनः ॥	SV-01-19-213-028c
	
	
	
	
	
	
अध्यायः 214	
	
	
	
वैशम्पायनः	SV-01-19-214-001
विहारदेशं सम्प्राप्य नानाद्रुममनुत्तमम् ।	SV-01-19-214-001a
गृहैरुच्चावचैर्युक्तं पुरन्दरपुरोपमम् ॥	SV-01-19-214-001c
भक्ष्यैर्भोज्यैश्च पेयैश्च रसवद्बिर्महाधनैः ।	SV-01-19-214-002a
माल्यैश्च विविधैर्युक्तं तथा वार्ष्णेयपाण्डवौ ॥	SV-01-19-214-002c
आविविशतुरापूर्णं रत्नैरुच्चावचैश्शुभैः ।	SV-01-19-214-003a
यथोपजोषं सर्वश्च जनश्चिक्रीड भारत ॥	SV-01-19-214-003c
वने काश्चिज्जले काश्चित्काश्चिद्वेश्मसु चाङ्गनाः ।	SV-01-19-214-004a
यथादेशं यथाप्रीति चिक्रीडुः कृष्णपार्थयोः ॥	SV-01-19-214-004c
वासुदेवप्रिया नित्यं सत्यभामा च भामिनी ।	SV-01-19-214-005a
द्रौपदी च सुभद्रा च वासांस्याभरणानि च ॥	SV-01-19-214-005c
प्रायच्छतां महार्हाणि स्त्रीणां तास्स्म मदोत्कटाः ।	SV-01-19-214-006a
काश्चित्प्रहृष्टा ननृतुश्चुक्रुशुश्च तथाऽपराः ॥	SV-01-19-214-006c
जहसुश्च परा नार्यः पपुश्चान्या वरासवम् ।	SV-01-19-214-007a
रुरुधुश्चापरास्तत्र प्रजघ्नुश्च परस्परम् ॥	SV-01-19-214-007c
मन्त्रयामासुरन्याश्च रहस्यानि परस्परम् ।	SV-01-19-214-008a
केचिन्माल्यानि चिन्वन्तीः केचिन्माल्यानि दध्रिरे ॥	SV-01-19-214-008c
वेणुवीणामृदङ्गानां मनोज्ञानां च सर्वशः ।	SV-01-19-214-009a
शब्देन पूर्यते हर्म्यं तद्वनं सुमहर्द्धिमत् ॥	SV-01-19-214-009c
तस्मिंस्तदा वर्तमाने कुरुदाशार्हनन्दनौ ।	SV-01-19-214-010a
समीपं जग्मतुः कञ्चिदुद्देशं सुमनोहरम् ॥	SV-01-19-214-010c
तत्र गत्वा महात्मानौ कृष्णौ परपुरञ्जयौ ।	SV-01-19-214-011a
महार्हासनयो राजंस्ततस्तौ सन्निषीदतुः ॥	SV-01-19-214-011c
तत्र पूर्वव्यतीतानि विक्रान्तानीतराणि च ।	SV-01-19-214-012a
बहूनि कथयित्वा तौ रेमाते जिष्णुमाधवौ ॥	SV-01-19-214-012c
तत्रोपविष्टौ मुदितौ नाकपृष्ठेऽश्विनाविव ।	SV-01-19-214-013a
अभ्यागच्छत्तदा विप्रो वासुदेवधनञ्जयौ ॥	SV-01-19-214-013c
बृहत्सालप्रतीकाशः प्रतप्तकनकप्रभः ।	SV-01-19-214-014a
हरिपिङ्गोज्ज्वलश्मश्रुः प्रमाणायामतस्समः ॥	SV-01-19-214-014c
तरुणादित्यसङ्काशश्चीरवासा जटाधरः ।	SV-01-19-214-015a
पद्मपत्राननः पिङ्गस्तेजसा प्रज्वलन्निव ।	SV-01-19-214-015c
जगाम तौ कृष्णपार्थौ दिधक्षुः खाण्डवं वनम् ॥	SV-01-19-214-015e
उपसृष्टं तु तं कृष्णो भ्राजमानं द्विजोत्तमम् ।	SV-01-19-214-016a
दृष्ट्वा जगाम मनसा पावकोऽयमिति प्रभुः ॥	SV-01-19-214-016c
अर्जनो वासुदेवश्च तूर्णमुत्पत्य तस्थतुः ॥	SV-01-19-214-017ac
सोऽब्रवीदर्जुनं चैव वासुदेवं च सात्वतम् ।	SV-01-19-214-018a
लोकप्रवीरौ तिष्ठन्तौ खाण्डवस्य समीपतः ॥	SV-01-19-214-018c
ब्राह्मणः	SV-01-19-214-019
ब्राह्मणो बहुभोक्ताऽस्मि भुञ्जेऽपरिमितं सदा ।	SV-01-19-214-019a
भिक्षे वार्ष्णेयपार्थौ वामेकां तृप्तिं प्रयच्छतम् ॥	SV-01-19-214-019c
वैशम्पायनः	SV-01-19-214-020
एवमुक्तौ तमब्रूतां ततस्तौ कृष्णपाण्डवौ ।	SV-01-19-214-020a
केनान्नेन भवांस्तृप्येत्तस्यान्नस्य यतावहे ॥	SV-01-19-214-020c
एवमुक्तस्स भगवानब्रवीत्तावुभौ ततः ।	SV-01-19-214-021a
भाषमाणौ तदा वीरौ किमन्नं क्रियतामिति ॥	SV-01-19-214-021c
ब्राह्मणः	SV-01-19-214-022
नाहमन्नं बुभुक्षे वै पावकं मां निबोधतम् ।	SV-01-19-214-022a
यदन्नमनुरूपं मे तद्युवां सम्प्रयच्छतम् ॥	SV-01-19-214-022c
इदमिन्द्रस्सदा दावं खाण्डवं परिरक्षति ।	SV-01-19-214-023a
न च शक्नोम्यहं दग्धुं रक्ष्यमाणं महात्मना ॥	SV-01-19-214-023c
वसत्यत्र सखा तस्य तक्षकः पन्नगस्सदा ।	SV-01-19-214-024a
सगणस्तत्कृते दावं परिरक्षति वज्रभृत् ॥	SV-01-19-214-024c
तत्र भूतान्यनेकानि रक्ष्यन्तेऽस्य प्रसङ्गतः ।	SV-01-19-214-025a
तं निर्दग्धुं न शक्नोमि दावं शक्रस्य तेजसा ॥	SV-01-19-214-025c
स मां प्रज्वलितं दृष्ट्वा मेघैरद्भिः प्रवर्षति ।	SV-01-19-214-026a
ततो दग्धुं न शक्नोमि दिधक्षुर्दावमीप्सितम् ॥	SV-01-19-214-026c
स युवाभ्यां सहायाभ्यामस्त्रविद्यां समागतः ।	SV-01-19-214-027a
दहेयं खाण्डवं दावमेतदन्नं वृतं मया ॥	SV-01-19-214-027c
युवां ह्युदकधारास्ता भूतानि च समन्ततः ।	SV-01-19-214-028a
उत्तमास्त्रविदौ सम्यक्सर्वतो वारयिष्यथः ॥	SV-01-19-214-028c
जनमेजयः	SV-01-19-214-029
किमर्थं भगवानग्निः खाण्डवं दग्धुमिच्छति ।	SV-01-19-214-029a
रक्ष्यमाणं महेन्द्रेण नानासत्त्वसमायुतम् ॥	SV-01-19-214-029c
न ह्येतत्कारणं ब्रह्मन्नल्पं सम्प्रतिभाति मे ।	SV-01-19-214-030a
यद्ददाह सुसङ्क्रुद्धः खाण्डवं हव्यवाहनः ॥	SV-01-19-214-030c
एतद्विस्तरशो ब्रह्मञ्छ्रोतुमिच्छामि तत्त्वतः ।	SV-01-19-214-031a
खाण्डवस्य पुरा दाहो यथा समभवन्मुने ॥	SV-01-19-214-031c
वैशम्पायनः	SV-01-19-214-032
हन्त ते कथयिष्यामि पौराणीमृषिसंस्तुताम् ।	SV-01-19-214-032a
कथामिमां नरश्रेष्ठ खाण्डवस्य विनाशनीम् ॥	SV-01-19-214-032c
पौराणश्श्रूयते तात राजा हरिहयोपमः ।	SV-01-19-214-033a
श्वेतकिर्नाम विख्यातो बलविक्रमसंयुतः ॥	SV-01-19-214-033c
यज्वा दानपतिर्धीमान्यथा नान्योऽस्ति कश्चन ।	SV-01-19-214-034a
ईंजे च स महायज्ञैः क्रतुभिश्चाप्तदक्षिणैः ॥	SV-01-19-214-034c
तस्य नान्याऽभवद्बुद्धिर्दिवसे दिवसे नृप ।	SV-01-19-214-035a
सत्रे क्रियासमारम्भे दानेषु विविधेषु च ॥	SV-01-19-214-035c
तस्यैवं वर्तमानस्य कदाचित्कालपर्यये ।	SV-01-19-214-036a
सत्रमाहर्तुकामस्य संवत्सरशतं किल ।	SV-01-19-214-036c
ऋत्विजो नाभ्यपद्यन्त समाहर्तुं महात्मनः ॥	SV-01-19-214-036e
स च राजाऽकरोद्यत्नं महान्तं ससुहृज्जनः ॥	SV-01-19-214-037ac
प्रणिपातेन सान्त्वेन दानेन च महायशाः ।	SV-01-19-214-038a
ऋत्विजोऽनुनयामास भूयो भूयस्त्वतन्द्रितः ।	SV-01-19-214-038c
ते चास्य तमभिप्रायं न चक्रुरमितौजसः ॥	SV-01-19-214-038e
स चाश्रमस्थान्राजर्षिस्तानुवाच रुषाऽन्वितः ॥	SV-01-19-214-039ac
यद्यहं पतितो विप्राश्शुश्रूषायां न च स्थितः ।	SV-01-19-214-040a
आशु त्याज्योऽस्मि युष्माभिर्ब्राह्मणैश्च जुगुप्सितः ॥	SV-01-19-214-040c
तन्नार्हथ क्रतुश्रद्धां व्याघातयितुमुत्तमाम् ।	SV-01-19-214-041a
अस्थाने वा परित्यागं कर्तुं मे द्विजसत्तमाः ॥	SV-01-19-214-041c
प्रपन्न एव वो विप्राः प्रसादं कर्तुमर्हथ ।	SV-01-19-214-042a
सान्त्वदानादिभिर्वाक्यैस्तत्त्वतः कार्यवत्तया ।	SV-01-19-214-042c
प्रसादयित्वा वक्ष्यामि यन्नः कार्यं द्विजोत्तमाः ॥	SV-01-19-214-042e
अथवाऽहं परित्यक्तो भवद्भिर्द्वेषकारणात् ।	SV-01-19-214-043a
ऋत्विजोऽन्यान्गमिष्यामि याजनार्थं द्विजोत्तमाः ॥	SV-01-19-214-043c
एतावदुक्त्वा वचनं विरराम स पार्थिवः ॥	SV-01-19-214-044ac
यदा न शेकू राजानं याजनार्थं परन्तपाः ।	SV-01-19-214-045a
ततस्ते याजकाः क्रुद्धास्तमूचुर्नृपसत्तमम् ॥	SV-01-19-214-045c
ऋत्विजः	SV-01-19-214-046
तव कर्माण्यजस्रं वै वर्तन्ते पार्थिवोत्तम ।	SV-01-19-214-046a
ततो वयं परिश्रान्तास्सततं कर्मवाहिनः ।	SV-01-19-214-046c
श्रमादस्मात्परिश्रान्तांत्स त्वं नस्त्यक्तुमर्हसि ॥	SV-01-19-214-046e
बुद्धिमोहं समास्थाय त्वरासम्भावितोऽनघ ।	SV-01-19-214-047a
गच्छ रुद्रसकाशं त्वं स हि त्वां याजयिष्यति ॥	SV-01-19-214-047c
वैशम्पायनः	SV-01-19-214-048
साधिक्षेपं वचश्श्रुत्वा सङ्क्रुद्धश्श्वेतकिर्नृपः ।	SV-01-19-214-048a
कैलासपर्वतं गत्वा तप उग्रं समास्थितः ॥	SV-01-19-214-048c
आराधयन्महादेवं नियतस्संशितव्रतः ।	SV-01-19-214-049a
उपवासपरो राजन्दीर्घकालमतिष्ठत ॥	SV-01-19-214-049c
कदाचिद्द्वादशे काले कदाचिदपि षोडशे ।	SV-01-19-214-050a
आहारमकरोद्राजा मूलानि च फलानि च ॥	SV-01-19-214-050c
ऊर्ध्वबाहुस्त्वनिमिषस्तिष्ठन्स्थाणुरिवाचलः ।	SV-01-19-214-051a
षण्मासानभवद्राजा श्वेतकिस्सुसमाहितः ॥	SV-01-19-214-051c
तं तथा नृपशार्दूलं तप्यमानं महत्तपः ।	SV-01-19-214-052a
शङ्करः परमप्रीत्या दर्शयामास भारत ॥	SV-01-19-214-052c
शङ्करः	SV-01-19-214-053
प्रीतोऽस्मि नरशार्दूल तपसा ते परन्तप ।	SV-01-19-214-053a
वरं वृष्णीष्व भद्रं ते यं त्वमिच्छसि पार्थिव ॥	SV-01-19-214-053c
वैशम्पायनः	SV-01-19-214-054
एतच्छ्रुत्वा तु वचनं रुद्रस्यामिततेजसः ।	SV-01-19-214-054a
प्रणिपत्य महात्मानं राजर्षिः प्रत्यभाषत ॥	SV-01-19-214-054c
श्वेतकिः	SV-01-19-214-055
यदि मे भगवन्प्रीतस्सर्वलोकनमस्कृतः ।	SV-01-19-214-055a
स्वयं मां देवदेवेश याजयस्व सुरेश्वर ॥	SV-01-19-214-055c
वैशम्पायनः	SV-01-19-214-056
एतच्छ्रुत्वा तु वचनं राज्ञा तेन प्रभाषितम् ।	SV-01-19-214-056a
उवाच भगवान्प्रीतस्स्मितपूर्वमिदं वचः ॥	SV-01-19-214-056c
रुद्रः	SV-01-19-214-057
नास्माकमेतद्विषये वर्तते याजनं प्रति ।	SV-01-19-214-057a
त्वया च सुमहत्तप्तं तपो राजन्वरार्थिना ॥	SV-01-19-214-057c
याजयिष्यामि राजंस्त्वां समयेन परन्तप ॥	SV-01-19-214-058ac
समा द्वादश राजेन्द्र ब्रह्मचारी समाहितः ।	SV-01-19-214-059a
सततं त्वाज्यधाराभिर्यदि तर्पयसेऽनलम् ।	SV-01-19-214-059c
कामं प्रार्थयसे यं त्वं मत्तः प्राप्स्यसि तं नृप ॥	SV-01-19-214-059e
वैशम्पायनः	SV-01-19-214-060
एवमुक्तस्तु रुद्रेण श्वेतकिर्मनुजाधिपः ।	SV-01-19-214-060a
तथा चकार तत्सर्वं यथोक्तं शूलपाणिना ॥	SV-01-19-214-060c
पूर्णे तु द्वादशे वर्षे पुनरायान्महेश्वरम् ॥	SV-01-19-214-061ac
दृष्टैव स च राजानं शङ्करो लोकभावनः ।	SV-01-19-214-062a
उवाच परमप्रीतश्श्वेतकिं नृपसत्तमम् ॥	SV-01-19-214-062c
रुद्रः	SV-01-19-214-063
तोषितोऽहं नृपश्रेष्ठ त्वयेहाद्येन कर्मणा ।	SV-01-19-214-063a
याजनं ब्राह्मणानां तु विधिदृष्टं परन्तप ।	SV-01-19-214-063c
अतोऽहं त्वां स्वयं नाद्य याजयामि परन्तप ॥	SV-01-19-214-063e
ममांशस्तु क्षितितले महाभागो द्विजोत्तम ।	SV-01-19-214-064a
दुर्वासा इति विख्यातस्स हि त्वां याजयिष्यति ॥	SV-01-19-214-064c
मन्नियोगान्महातेजास्सम्भारास्सम्भ्रियन्तु ते ॥	SV-01-19-214-065ac
वैशम्पायनः	SV-01-19-214-066
एतच्छ्रुत्वा तु वचनं रुद्रेण समुदाहृतम् ।	SV-01-19-214-066a
स्वपुरं पुनरागम्य सम्भारान्पुनरार्जयत् ।	SV-01-19-214-066c
ततस्सम्भृतसम्भारो भूयो रुद्रमुपागमत् ॥	SV-01-19-214-066e
सम्भृता मम सम्भाराः सर्वोपकरणानि च ।	SV-01-19-214-067a
त्वत्प्रसादान्महादेव श्वो मे दीक्षा भवेदिति ॥	SV-01-19-214-067c
एतच्छ्रुत्वा तु वचनं तस्य राज्ञो महात्मनः ।	SV-01-19-214-068a
दुर्वाससं समाहूय रुद्रो वचनमब्रवीत् ॥	SV-01-19-214-068c
रुद्रः	SV-01-19-214-069
एष राजा महाभागश्श्वेतकिर्द्विजसत्तम ।	SV-01-19-214-069a
एनं याजय विप्रेन्द्र मन्नियोगेन भूमिपम् ॥	SV-01-19-214-069c
वैशम्पायनः	SV-01-19-214-070
बाढमित्येव वचनं रुद्रं त्वृषिरुवाच ह ॥	SV-01-19-214-070ac
ततस्सत्रं समभवत्तस्य राज्ञो महात्मनः ।	SV-01-19-214-071a
यथाकामं यथोक्तञ्च सत्रं सुबहुदक्षिणम् ॥	SV-01-19-214-071c
तस्मिन्परिसमाप्ते तु राज्ञस्सत्रे महात्मनः ।	SV-01-19-214-072a
दुर्वाससाऽभ्यनुज्ञाता विप्रतस्थुस्स्म याजकाः ।	SV-01-19-214-072c
ये तत्र दीक्षितास्सर्वे सदस्याश्च महौजसः ॥	SV-01-19-214-072e
सोऽपि राजा महाभागः स्वपुरं प्राविशत्तदा ॥	SV-01-19-214-073ac
ततो भगवतो वह्नेर्विकारः समजायत ।	SV-01-19-214-074a
तेजसा विप्रहीणश्च ग्लानिश्चैनं समाविशत् ॥	SV-01-19-214-074c
स लक्षयित्वा चात्मानं तेजोहीनं हुताशनः ।	SV-01-19-214-075a
जगाम सदनं पुण्यं ब्रह्मणो लोकपूजितम् ।	SV-01-19-214-075c
तत्र ब्रह्माणमासीनमिदं वचनमब्रवीत् ॥	SV-01-19-214-075e
अग्निः	SV-01-19-214-076
तेजसा विप्रहीणोऽस्मि बलेन च जगत्पते ।	SV-01-19-214-076a
इच्छेयं त्वत्प्रसादेन आत्मनः प्रकृतिं स्थिराम् ॥	SV-01-19-214-076c
वैशम्पायनः	SV-01-19-214-077
एतच्छ्रुत्वा तु वचनं भगवांन्सर्वलोककृत् ।	SV-01-19-214-077a
हव्यवाहमिदं वाक्यमुवाच प्रहसन्निव ॥	SV-01-19-214-077c
ब्रह्मा	SV-01-19-214-078
त्वया द्वादशवर्षाणि वसोर्धाराकृतं हविः ।	SV-01-19-214-078a
उपयुक्तं महाभाग तेन त्वां ग्लानिराविशत् ॥	SV-01-19-214-078c
तेजसा विप्रहीणत्वात्सहसा हव्यवाहन ।	SV-01-19-214-079a
मा गमस्त्वं यथा वह्ने प्रकृतिस्थो भविष्यसि ॥	SV-01-19-214-079c
अरुचिं नाशयिष्ये ते समयं प्रतिपद्य तु ॥	SV-01-19-214-080ac
पुरा देवनियोगेन यत्त्वया भस्मसात्कृतम् ।	SV-01-19-214-081a
आलयं देवशत्रूणां सुघोरं खाण्डवं वनम् ॥	SV-01-19-214-081c
तत्र सर्वाणि सत्त्वानि निवसन्ति विभावसो ।	SV-01-19-214-082a
तेषां त्वं मेदसा तृप्तः प्रकृतिस्थो भविष्यसि ॥	SV-01-19-214-082c
मत्प्रसादाद्रुचिस्सम्यक् त्वयि वह्ने भविष्यति ।	SV-01-19-214-083a
गच्छ शीघ्रं प्रदग्धुं त्वं ततो मोक्ष्यसि किल्विषात् ॥	SV-01-19-214-083c
वैशम्पायनः	SV-01-19-214-084
एतच्छुत्वा तु वचनं परमेष्ठिमुखाच्च्युतम् ।	SV-01-19-214-084a
उत्तमं जवमास्थाय प्रदुद्राव हुताशनः ॥	SV-01-19-214-084c
आगम्य खाण्डवं दावमुत्तमं जवमास्थितः ।	SV-01-19-214-085a
सहसा प्रज्वलत्यग्निः क्रुद्धो वायुसमीरितः ॥	SV-01-19-214-085c
प्रदीप्तं खाण्डवं दृष्ट्वा ये स्युस्तत्र निवासिनः ।	SV-01-19-214-086a
परमं यत्नमातिष्ठन्पावकस्य प्रशान्तये ॥	SV-01-19-214-086c
करैस्तु करिणः शीघ्रं जलमादाय सत्वराः ।	SV-01-19-214-087a
सिषिचुः पावकं क्रुद्धाश्शतशोऽथ सहस्रशः ॥	SV-01-19-214-087c
बहुशीर्षास्ततो नागाश्शिरोभिर्जलसन्ततिम् ।	SV-01-19-214-088a
मुमुचुः पावकाभ्याशे सत्वराः क्रोधमूर्च्छिताः ॥	SV-01-19-214-088c
तथैवान्यानि सत्त्वानि नानाप्रहरणोद्यमैः ।	SV-01-19-214-089a
विलयं पावकं शीघ्रमनयन्भरतर्षभ ॥	SV-01-19-214-089c
अनेन तु प्रकारेण भूयो भूयश्च प्रज्वलन् ।	SV-01-19-214-090a
सप्तकृत्वः प्रशमितः खाण्डवे हव्यवाहनः ॥	SV-01-19-214-090c
स तु नैराश्यमापन्नस्सदा ग्लानिसमन्वितः ।	SV-01-19-214-091a
पितामहमुपागच्छत्सङ्क्रुद्धो हव्यवाहनः ॥	SV-01-19-214-091c
तच्च सर्वं यथान्यायं ब्रह्मणे स न्यवेदयत् ।	SV-01-19-214-092a
उवाच चैनं भगवान्मुहूर्तं स विचिन्त्य तु ॥	SV-01-19-214-092c
ब्रह्मा	SV-01-19-214-093
उपायः परिदृष्टो मे यथा त्वं धक्ष्यसेऽनघ ।	SV-01-19-214-093a
खाण्डवं दावमद्यैव मिषतोऽस्य शचीपतेः ॥	SV-01-19-214-093c
नरनारायणौ यौ तौ पूर्वदेवौ विभावसो ।	SV-01-19-214-094a
सम्प्राप्तौ मानुषौ लोके कार्यार्थं हि दिवौकसाम् ॥	SV-01-19-214-094c
अर्जुनं वासुदेवं च यौ तौ लोकोऽभिमन्यते ।	SV-01-19-214-095a
तावेतौ सहितावेहि खाण्डवस्य समीपतः ॥	SV-01-19-214-095c
तौ त्वं याचस्व साहाय्ये दाहार्थं खाण्डवस्य च ।	SV-01-19-214-096a
ततो धक्ष्यसि तं दावं रक्षितं त्रिदशैरपि ॥	SV-01-19-214-096c
तौ तु सत्त्वानि सर्वाणि यत्नतो वारयिष्यतः ।	SV-01-19-214-097a
देवराजं च सहितौ तत्र मे नास्ति संशयः ॥	SV-01-19-214-097c
वैशम्पायनः	SV-01-19-214-098
एतच्छ्रुत्वा तु वचनं त्वरितो हव्यवाहनः ।	SV-01-19-214-098a
कृष्णपार्थावुपागम्य यमर्थं प्रत्यभाषत ।	SV-01-19-214-098c
तं ते कथितवानस्मि पूर्वमेव नृपोत्तम ॥	SV-01-19-214-098e
तच्छ्रुत्वा वचनं त्वग्नेर्बीभत्सुर्जातवेदसम् ।	SV-01-19-214-099a
दिधक्षुं खाण्डवं दावमकामस्य शतक्रतोः ॥	SV-01-19-214-099c
अर्जुनः	SV-01-19-214-100
उत्तमास्त्राणि मे सन्ति दिव्यानि च बहूनि च ।	SV-01-19-214-100a
यैरहं शक्नुयां योद्धुमपि वज्रधरान्बहून् ॥	SV-01-19-214-100c
धनुर्मे नास्ति भगवन्बाहुवीर्येण सम्मितम् ।	SV-01-19-214-101a
कुर्वतः समरे यत्नं वेगं यद्विषहेत वै ॥	SV-01-19-214-101c
शरैस्त्वदर्थे बहुभिरक्षयैः क्षिप्रमस्यतः ।	SV-01-19-214-102a
न हि वोढुं रथश्शक्तः शरान्मम यथेप्सितान् ॥	SV-01-19-214-102c
अश्वांश्च दिव्यानिच्छेयं पाण्डुरान्वातरंहसः ।	SV-01-19-214-103a
रथं च मेघनिर्घोषं सूर्यप्रतिमतेजसम् ॥	SV-01-19-214-103c
तथा कृष्णस्य वीर्येण नायुधं विद्यते समम् ।	SV-01-19-214-104a
येन नागान्पिशाचांश्च निहन्यान्माधवो रणे ॥	SV-01-19-214-104c
उपायं कर्मणस्सिद्धौ भगवन्वक्तुमर्हसि ।	SV-01-19-214-105a
निवारयेयं येनेन्द्रं वर्षमाणं महाशनिम् ॥	SV-01-19-214-105c
पौरुषेण तु यत्कार्यं तत्कर्ताऽहं स्म पावक ।	SV-01-19-214-106a
करणानि समर्थानि भगवन्दातुमर्हसि ॥	SV-01-19-214-106c
वैशम्पायनः	SV-01-19-214-107
एवमुक्तस्स भगवान्धूमकेतुर्हुताशनः ।	SV-01-19-214-107a
चिन्तयामास वरुणं लोकपालं दिदृक्षया ॥	SV-01-19-214-107c
आदित्यमुदके देवं निवसन्तं जलेश्वरम् ॥	SV-01-19-214-108ac
स च सञ्चिन्तितं ज्ञात्वा दर्शयामास पावकम् ।	SV-01-19-214-109a
तमब्रवीद्धूमकेतुः प्रतिपूज्य जलेश्वरम् ।	SV-01-19-214-109c
चतुर्थं लोकपालानां रक्षितारं महेश्वरम् ॥	SV-01-19-214-109e
अग्निः	SV-01-19-214-110
सोमेन राज्ञा यद्दत्तं धनुश्चैवेषुधी च ये ।	SV-01-19-214-110a
तत् प्रयच्छोभयं शीघ्रं त्वमस्मै सव्यसाचिने ॥	SV-01-19-214-110c
दिव्यैरश्वैस्समायुक्तं रथं च कपिलक्षणम् ।	SV-01-19-214-111a
कार्यं च सुमहत्पार्थो गाण्डीवेन करिष्यति ॥	SV-01-19-214-111c
चक्रेण वासुदेवश्च तन्मदर्थे प्रदीयताम् ।	SV-01-19-214-112a
वैशम्पायनः	SV-01-19-214-112
ददानीत्येव वरुणः पावकं प्रत्यभाषत ॥	SV-01-19-214-112c
तदद्भुतं महावीर्यं यशःकीर्तिविवर्धनम् ।	SV-01-19-214-113a
सर्वशस्त्रैरनाधृष्यं सर्वशस्त्रप्रमाथिनम् ॥	SV-01-19-214-113c
सर्वायुधमहामात्रं परसैन्यप्रधर्षणम् ।	SV-01-19-214-114a
एकं शतसहस्रेण सम्मितं राष्ट्रवर्धनम् ॥	SV-01-19-214-114c
चित्रमुच्चावचैर्वर्णैश्शोभितं श्लक्ष्णमव्रणम् ।	SV-01-19-214-115a
देवगन्धर्वऋषिभिः पूजितं शाश्वतीः समाः ॥	SV-01-19-214-115c
प्रादाच्चैव धनूरत्नमक्षय्यौ च महेषुधी ॥	SV-01-19-214-116ac
रथं च दिव्याश्वयुजं कपिप्रवरलक्षणम् ।	SV-01-19-214-117a
उपेतं कामगैरश्वैर्गान्धर्वैर्हेममालिभिः ॥	SV-01-19-214-117c
पाण्डुराभ्रप्रतीकाशैर्मनोवायुसमैर्जवे ।	SV-01-19-214-118a
सर्वोपकरणैर्युक्तमजय्यं देवदानवैः ॥	SV-01-19-214-118c
भानुमन्तं महाघोषं सर्वभूतमनोहरम् ।	SV-01-19-214-119a
ससर्ज यं सुतपसा भुवने भुवनप्रभुः ॥	SV-01-19-214-119c
प्रजापतिरनिर्देश्यं यस्य रूपं रवेरिव ।	SV-01-19-214-120a
यं स्म सोमस्समारुह्य दानवानजयत्प्रभुः ॥	SV-01-19-214-120c
नवमेघप्रतीकाशं ज्ललन्तमिव च श्रिया ।	SV-01-19-214-121a
आश्रिता तं रथश्रेष्ठं शक्रायुधसमा बभौ ।	SV-01-19-214-121c
तापनीया सुरुचिरा ध्वजयष्टिरनुत्तमा ॥	SV-01-19-214-121e
तस्यां तु वानरो दिव्यस्सिंहलाङ्गूललक्षणः ।	SV-01-19-214-122a
निर्दहन्निव तत्र स्थस्संस्थितो मूर्ध्न्यशोभत ॥	SV-01-19-214-122c
ध्वजे भूतानि तत्रासन्विविधानि महान्ति च ।	SV-01-19-214-123a
नादेन परसैन्यानां येषां संज्ञा प्रणश्यति ॥	SV-01-19-214-123c
स तं नानापताकाभिश्शोभितं रथसत्तमम् ।	SV-01-19-214-124a
प्रदक्षिणमुपावृत्य दैवतेभ्यः प्रणम्य च ॥	SV-01-19-214-124c
सन्नद्धः कवची खड्गी बद्धगोधाङ्गुलित्रवान् ।	SV-01-19-214-125a
आरुरोह तदा पार्थो विमानं सुकृती यथा ॥	SV-01-19-214-125c
तच्च दिव्यं धनुश्श्रेष्ठं ब्रह्मणा निर्मितं पुरा ।	SV-01-19-214-126a
गाण्डीवमुपसङ्गृह्य बभूव मुदितोऽर्जुनः ॥	SV-01-19-214-126c
हुताशनं नमस्कृत्य ततस्तदतिवीर्यवान् ।	SV-01-19-214-127a
जग्राह बलमास्थाय ज्यया च युयुजे धनुः ॥	SV-01-19-214-127c
मौर्व्यां तु युज्यमानायां बलिना पाण्डवेन ह ।	SV-01-19-214-128a
येऽशृण्वन्कूजितं तस्य तेषां वै व्यथितं मनः ॥	SV-01-19-214-128c
लब्ध्वा रथं धनुश्चैव तथाऽक्षय्ये महेषुधी ।	SV-01-19-214-129a
बभूव कल्यः कौन्तेयः प्रहृष्टस्साह्यकर्मणि ॥	SV-01-19-214-129c
वज्रनाभं ततश्चक्रं ददौ कृष्णाय पावकः ।	SV-01-19-214-130a
आग्नेयमस्त्रं दयितं स च कल्योऽभवत्तदा ॥	SV-01-19-214-130c
अब्रवीत्पावकश्चैनमेतेन मधुसूदन ।	SV-01-19-214-131a
अमानुषानपि रणे विजेष्यसि न संशयः ॥	SV-01-19-214-131c
अनेन त्वं मनुष्याणां देवानामपि चाहवे ।	SV-01-19-214-132a
रक्षःपिशाचदैत्यानां नागानां चाधिकस्तथा ॥	SV-01-19-214-132c
भविष्यसि न सन्देहः प्रवरारिनिवारणे ॥	SV-01-19-214-133ac
तवैतच्चक्रमस्त्रं यत् सुदर्शनं नाम नामतः ।	SV-01-19-214-134a
तच्चास्मिन्नर्पय विभो दैत्यघाते यथा पुरा ॥	SV-01-19-214-134c
क्षिप्तं क्षिप्तं रणे चैतत्त्वया माधव शत्रुषु ।	SV-01-19-214-135a
हत्वाऽप्रतिहतं सङ्ख्ये पाणिमेष्यति ते पुनः ॥	SV-01-19-214-135c
वरुणश्च ददौ तस्मै गदामशनिनिस्स्वनाम् ।	SV-01-19-214-136a
दैत्यान्तकरणीं घोरां नाम्ना कौमोदकीं हरेः ॥	SV-01-19-214-136c
ततः पावकमब्रूतां प्रहृष्टावर्जुनाच्युतौ ।	SV-01-19-214-136e
अर्जुनाच्युतौ	SV-01-19-214-137
कृतास्त्रौ शस्त्रसम्पन्नौ रथिनौ ध्वजिनावपि ॥	SV-01-19-214-137a
कल्यौ स्वो भगवन्योद्धुमपि सर्वैस्सुरासुरैः ।	SV-01-19-214-137c
किं पुनर्वज्रिणैकेन पन्नगार्थे युयुत्सता ॥	SV-01-19-214-138ac
अर्जुनः	SV-01-19-214-139
चक्रमस्त्रं हि वार्ष्णेयो विसृजन्युधि वीर्यवान् ।	SV-01-19-214-139a
त्रिषु लोकेषु तन्नास्ति यन्न जीयाज्जनार्दनः ॥	SV-01-19-214-139c
गाण्डीवं धनुरादाय तथाऽक्षय्ये महेषुधी ।	SV-01-19-214-140a
अहमप्युत्सहे लोकान्विजेतुं युधि पावक ॥	SV-01-19-214-140c
सर्वतः परिवार्यैनं नादेन महता प्रभो ।	SV-01-19-214-141a
कामं सम्प्रज्वलाद्यैव कल्यौ स्वस्साह्यकर्मणि ॥	SV-01-19-214-141c
यदि खाण्डवमेष्यति प्रमादात्सगणो वा परिरक्षितुं महेन्द्रः ।	SV-01-19-214-142a
शरताडितखण्डकुण्डलानां कदनं द्रक्ष्यति देववाहिनीनाम् ॥	SV-01-19-214-142c
वैशम्पायनः	SV-01-19-214-143
एवमुक्तस्स भगवान्दाशार्हेणार्जुनेन च ।	SV-01-19-214-143a
तैजसं रूपमास्थाय दावं दग्धुं प्रचक्रमे ॥	SV-01-19-214-143c
सर्वतः परिवार्याथ सप्तार्चिर्ज्वलनस्तथा ।	SV-01-19-214-144a
ददाह खाण्डवं क्रुद्धो युगान्तमिव दर्शयन् ॥	SV-01-19-214-144c
परिगृह्य समाविष्टस्तद्वनं मनुजर्षभ ।	SV-01-19-214-145a
मेघस्तनितनिर्घोषस्सर्वभूतानि निर्दहन् ॥	SV-01-19-214-145c
दह्यतस्तस्य च बभौ रूपं दावस्य भारत ।	SV-01-19-214-146a
मेरोरिव महीध्रस्य काञ्चनस्य महाद्युतेः ॥	SV-01-19-214-146c
	
	
	
	
	
	
अध्यायः 215	
	
	
	
वैशम्पायनः	SV-01-19-215-001
तौ रथाभ्यां सुयुक्ताभ्यां दावस्योभयतस्स्थितौ ।	SV-01-19-215-001a
दिक्षु सर्वासु भूतानां चक्राते कदनं तदा ॥	SV-01-19-215-001c
यत्र यत्र हि दृश्यन्ते प्राणिनः खाण्डवालयाः ।	SV-01-19-215-002a
पलायन्तस्तत्र तत्र तौ वीरौ पर्यधावताम् ॥	SV-01-19-215-002c
छिद्रं न स्म प्रपश्यन्ति रथयोराशुविक्रमात् ।	SV-01-19-215-003a
आविद्धावेव दृश्येते रथिनौ तौ रथोत्तमे ॥	SV-01-19-215-003c
खाण्डवे दह्यमाने तु भूतान्यथ सहस्रशः ।	SV-01-19-215-004a
उत्पेतुर्भैरवान्नादान्विनदन्तो दिशो दश ॥	SV-01-19-215-004c
दग्धैकदेशा बहवो निष्टप्ताश्च तथाऽपरे ।	SV-01-19-215-005a
स्फुटिताक्षा विशीर्णाश्च विप्लुताक्षा विचेतसः ॥	SV-01-19-215-005c
समालिङ्ग्य सुतानन्ये पितॄन्भ्रातॄंस्तथाऽपरे ।	SV-01-19-215-006a
त्यक्तुं न शेकुस्स्नेहेन तत्रैव निधनं गताः ॥	SV-01-19-215-006c
विकृतैर्दशनैरन्ये खमुत्पेतुस्सहस्रशः ।	SV-01-19-215-007a
तत्र तत्र विधून्वन्तः पुनरग्नौ प्रपेदिरे ॥	SV-01-19-215-007c
दग्धपक्षाक्षिचरणा विवेष्टन्तो महीतले ।	SV-01-19-215-008a
तत्र तत्र प्रदृश्यन्ते विनश्यन्तश्शरीरिणः ॥	SV-01-19-215-008c
जलस्थानेषु तप्तेषु क्वाथ्यमानेषु वह्निना ।	SV-01-19-215-009a
गतसत्वास्स्म दृश्यन्ते कूर्ममत्स्यास्सहस्रशः ॥	SV-01-19-215-009c
शरीरैस्सम्प्रदीप्तैश्च देहवन्त इवाग्नयः ।	SV-01-19-215-010a
अदृश्यन्त वने तत्र प्राणिनः प्राणिसङ्क्षये ॥	SV-01-19-215-010c
तांस्तथोत्पततः पार्थश्शरैः सञ्छिद्य खण्डशः ।	SV-01-19-215-011a
दीप्यमाने ततः प्रास्यत् प्रहसन् कृष्णवर्त्मनि ॥	SV-01-19-215-011c
ते शराचितसर्वाङ्गा निनदन्तो महारवान् ।	SV-01-19-215-012a
ऊर्ध्वमुत्पत्य वेगेन निपेतुः पावके पुनः ॥	SV-01-19-215-012c
शरैरभ्याहतानां च दह्यतां च वनौकसाम् ।	SV-01-19-215-013a
विरावश्श्रूयते हि स्म समुद्रस्येव मथ्यतः ॥	SV-01-19-215-013c
वह्नेश्चापि प्रवृद्धस्य समुत्पेतुर्महार्चिषः ।	SV-01-19-215-014a
जनयामासुरुद्वेगं सुमहान्तं दिवौकसाम् ॥	SV-01-19-215-014c
ततो जग्मुर्महात्मानस्सर्व एव दिवौकसः ।	SV-01-19-215-015a
शरणं देवराजं तं सहस्राक्षं पुरन्दरम् ॥	SV-01-19-215-015c
देवाः	SV-01-19-215-016
किमिदं मानवास्सर्वे दह्यन्ते कृष्णवर्त्मना ।	SV-01-19-215-016a
कच्चिन्न सङ्क्षयः प्राप्तो लोकानाममरेश्वर ॥	SV-01-19-215-016c
वैशम्पायन उवाच ।	SV-01-19-215-017
तच्छ्रुत्वा वृत्रहा तेभ्यस्स्वयमेवान्ववेक्ष्य च ।	SV-01-19-215-017a
खाण्डवस्य विमोक्षार्थं प्रययौ हरिवाहनः ॥	SV-01-19-215-017c
महता मेघजालेन नानारूपेण वज्रभृत् ।	SV-01-19-215-018a
आकाशं तमसाऽऽस्तीर्य प्रववर्ष सुरेश्वरः ॥	SV-01-19-215-018c
ततोऽक्षमात्रा विसृजन्धाराश्शतसहस्रशः ।	SV-01-19-215-019a
अभ्यवर्षत् सहस्राक्षः पावकं खाण्डवं प्रति ॥	SV-01-19-215-019c
असम्प्राप्तास्तु ता धारास्तेजसा जातवेदसः ।	SV-01-19-215-020a
ख एव समशुष्यन्त न काश्चित्पावकं गताः ॥	SV-01-19-215-020c
ततो नमुचिहा क्रुद्धो भृशमर्चिष्मतस्तदा ।	SV-01-19-215-021a
पुनरेवातिवर्षेण ववर्ष बलवृत्रहा ॥	SV-01-19-215-021c
सन्तताभिश्च धाराभिश्चण्डधूमसमाकुलम् ।	SV-01-19-215-022a
बभूव तद्वनं घोरं स्तनयित्नुसुघोषवत् ॥	SV-01-19-215-022c
तस्याभिवर्षतो धाराः खाण्डवं प्रत्यवारयत् ।	SV-01-19-215-023a
शरवर्षेण बीभत्सुरुत्तमास्त्राणि दर्शयन् ॥	SV-01-19-215-023c
शरैस्समन्ततस्सर्वं खाण्डवं चापि पाण्डवः ।	SV-01-19-215-024a
छादयामास तद्वर्षमपकृत्य ततो वनात् ॥	SV-01-19-215-024c
न च स्म किञ्चिच्छक्नोति भूतं निश्चरितुं ततः ।	SV-01-19-215-025a
सञ्छाद्यमाने गगने अस्यता सव्यसाचिना ॥	SV-01-19-215-025c
तक्षकस्तु न तत्रासीन्नागराजो महाबलः ।	SV-01-19-215-026a
दह्यमाने तु तस्मिंस्तु कुरुक्षेत्रे तदाऽभवत् ॥	SV-01-19-215-026c
अश्वसेनोऽभवत्तत्र तक्षकस्य सुतो बली ।	SV-01-19-215-027a
स यत्नमकरोत्तीव्रं मोक्षार्थं हव्यवाहनात् ॥	SV-01-19-215-027c
न शशाक स निर्गन्तुं कौन्तेयशरपीडितः ।	SV-01-19-215-028a
मोक्षयामास तं माता निगीर्य भुजगात्मजा ॥	SV-01-19-215-028c
तस्य पूर्वं शिरो ग्रस्तं पुच्छमस्य निगीर्यते ।	SV-01-19-215-029a
ऊर्ध्वमभ्यगमत् सा तु पन्नगी पुत्रगृध्नुनी ॥	SV-01-19-215-029c
तस्यास्तीक्षेण भल्लेन पृथुधारेण पाण्डवः ।	SV-01-19-215-030a
शिरश्चिच्छेद गच्छन्त्यास्तामपश्यत्सुरेश्वरः ॥	SV-01-19-215-030c
तं मुमोचयिषुर्वज्री वातवर्षेण पाण्डवम् ।	SV-01-19-215-031a
मोहयामास तत्काले ह्यश्वसेनस्त्वमुच्यत ॥	SV-01-19-215-031c
तां च मायां तदा दृष्ट्वा घोरां नागेन वञ्चितः ।	SV-01-19-215-032a
द्विधा त्रिधा च चिच्छेद खगतां भरतर्षभ ॥	SV-01-19-215-032c
शशाप तु ततः क्रुद्धो बीभत्सुर्जिह्मगामिनम् ।	SV-01-19-215-033a
पावको वासुदेवश्चाप्यप्रतिष्ठो भविष्यसि ॥	SV-01-19-215-033c
ततो जिष्णुस्सहस्राक्षं खं वितत्येषुभिश्शतैः ।	SV-01-19-215-034a
योधयामास सङ्क्रुद्धो वञ्चनां तामनुस्मरन् ॥	SV-01-19-215-034c
देवराजोऽपि तं दृष्ट्वा संरब्धमिति फल्गुनम् ।	SV-01-19-215-035a
दिव्यास्त्रमसृजद्दीप्तं विततानाकुलं नभः ॥	SV-01-19-215-035c
ततो वायुर्महाघोरः क्षोभयामास सागरान् ।	SV-01-19-215-036a
वियत्स्थो जनयन्मेघाञ्जलधारामुचोऽतुलान् ॥	SV-01-19-215-036c
तद्विघातार्थमसृजदर्जुनोऽप्यस्त्रमद्भुतम् ।	SV-01-19-215-037a
वायव्यमेवाभिमन्त्र्य अस्त्रं प्रति विशारदः ।	SV-01-19-215-037c
तेनेन्द्राशनिमेघानां वीर्यौजस्तद्विनाशितम् ॥	SV-01-19-215-037e
जलधाराश्च ताश्शोषं जग्मुर्नेशुश्च विद्युतः ।	SV-01-19-215-038a
क्षणेन चाभवद्व्योम सम्प्रशान्तरजस्तमः ॥	SV-01-19-215-038c
शुभशीतानिलगुणं प्रकृतिस्थार्कमण्डलम् ॥	SV-01-19-215-039ac
निष्प्रतीकारहृष्टश्च हुतभुग्विविधाकृतिः ।	SV-01-19-215-040a
प्रजज्वालाथ सोऽर्चिष्मान्स्वनादैः पूरयन्दिशः ॥	SV-01-19-215-040c
कृष्णाभ्यां रक्षितं दृष्ट्वा तं च दावमहङ्कृताः ।	SV-01-19-215-041a
समुत्पेतुरथाकाशं सुपर्णाद्याः पतत्रिणः ॥	SV-01-19-215-041c
गरुडा वज्रसदृशैः पक्षतुण्डनखैस्तथा ।	SV-01-19-215-042a
प्रहर्तुकामास्सम्पेतुराकाशात्कृष्णपाण्डवौ ॥	SV-01-19-215-042c
तथैवोरगसङ्घाश्च पाण्डवस्य समीपतः ।	SV-01-19-215-043a
उत्सृजन्तो विषं घोरं विचेरुर्ज्वलिताननाः ॥	SV-01-19-215-043c
तांश्चकर्त शरैः पार्थस्सरोषान् दृश्य खेचरान् ।	SV-01-19-215-044a
विविशुश्चापि तं दीप्तं देहाभावाय पावकम् ॥	SV-01-19-215-044c
ततस्सुरास्सगन्धर्वा यक्षराक्षसपन्नगाः ।	SV-01-19-215-045a
उत्पेतुर्नादमतुलमुत्सृजन्तो रणार्थिनः ॥	SV-01-19-215-045c
अयःकणकचक्रासिमुसलोद्यतपाणयः ।	SV-01-19-215-046a
कृष्णपार्थौ जिघांसन्तः क्रोधसम्मूर्च्छितौजसः ॥	SV-01-19-215-046c
तेषामपि प्रहरतां शस्त्रवर्षं च मुञ्चताम् ।	SV-01-19-215-047a
प्रममाथोत्तमाङ्गानि बीभत्सुर्निशितैश्शरैः ॥	SV-01-19-215-047c
कृष्णश्च सुमहातेजाश्चक्रेणारिविघातिना ।	SV-01-19-215-048a
दैत्यदानवसङ्घानां चकार कदनं महत् ॥	SV-01-19-215-048c
अपरे तु शरैर्विद्धाश्चक्रवेगेरितास्तथा ।	SV-01-19-215-049a
वेलामिव समासाद्य व्यवेष्टन्त महौजसः ॥	SV-01-19-215-049c
ततश्शक्रोऽतिसङ्क्रुद्धस्त्रिदशानां महेश्वरः ।	SV-01-19-215-050a
पाण्डुरं गजमास्थाय तावुभौ समुपाद्रवत् ॥	SV-01-19-215-050c
अशनिं गृह्य तरसा वज्रं चोद्यम्य चाहवे ।	SV-01-19-215-051a
निघ्नतेति च तौ प्राह सुराञ्छत्रुनिषूदनः ॥	SV-01-19-215-051c
ततस्समुद्यतां दृष्ट्वा देवेन्द्रेण महाशनिम् ।	SV-01-19-215-052a
जगृहुस्सर्वशस्त्राणि स्वानि स्वानि ततस्तथा ॥	SV-01-19-215-052c
कालदण्डं यमो राजन् गदां चैव धनेश्वरः ।	SV-01-19-215-053a
पाशांश्च तत्र वरुणस्त्रिशूलं च तथा शिवः ॥	SV-01-19-215-053c
स्कन्दश्शक्तिं समादाय तस्थौ मेरुरिवाचलः ।	SV-01-19-215-054a
ओषधीर्दीप्यमानाश्च जगृहातेऽश्विनावपि ॥	SV-01-19-215-054c
जगृहे च धनुर्धाता मुसलं तु जयस्तथा ।	SV-01-19-215-055a
पर्वतं चापि जग्राह क्रुद्धस्त्वष्टा महाबलः ॥	SV-01-19-215-055c
अंशस्तु शक्तिं जग्राह मृत्युर्देवः परश्वथम् ।	SV-01-19-215-056a
प्रगृह्य परिघं घोरं विचचारार्यमाऽपि च ॥	SV-01-19-215-056c
मित्रश्च क्षुरपर्यन्तं चक्रं गृह्य व्यवस्थितः ।	SV-01-19-215-057a
पूषा भगश्च सङ्क्रुद्धस्सविता च विशाम्पते ॥	SV-01-19-215-057c
आत्तकार्मुकनिस्त्रिंशाः कृष्णपार्थावभिद्रवन् ।	SV-01-19-215-058a
रुद्राश्च वसवश्चैव मरुतश्च महाबलाः ।	SV-01-19-215-058c
विश्वे देवास्तथा साध्या दीप्यमानास्स्वतेजसा ॥	SV-01-19-215-058e
एते चान्ये च बहवो देवास्तौ पुरुषोत्तमौ ।	SV-01-19-215-059a
कृष्णपार्थौ जिघांसन्तः प्रतीयुर्विविधायुधाः ॥	SV-01-19-215-059c
तत्राद्भुतान्यदृश्यन्त निमित्तानि महावने ।	SV-01-19-215-060a
युगान्तसमरूपाणि भूतोत्पातानि भारत ॥	SV-01-19-215-060c
तथा दृष्ट्वा सुसंरब्धं शक्रं देवैस्सहाच्युतौ ।	SV-01-19-215-061a
अभीतौ युधि दुर्धर्षौ तस्थतुस्सज्जकार्मुकौ ॥	SV-01-19-215-061c
आगतांश्चैव तान्दृष्ट्वा देवानेकैकशस्तदा ।	SV-01-19-215-062a
वारयेतां सुसङ्क्रुद्धौ शरैर्वज्रोपमैस्तदा ॥	SV-01-19-215-062c
असकृद्भग्नसङ्कल्पास्सुराश्शरबहुक्षताः ।	SV-01-19-215-063a
भयाद्रणं परित्यज्य शक्रमेवाभिशिश्रियुः ॥	SV-01-19-215-063c
दृष्ट्वा निवारितान्देवान्माधवेनार्जुनेन च ।	SV-01-19-215-064a
आश्चर्यमगमंस्तत्र मुनयो नभसि स्थिताः ॥	SV-01-19-215-064c
शक्रश्चापि तयोर्वीर्यमुपलभ्यासकृद्रणे ।	SV-01-19-215-065a
बभूव परमप्रीतो भूयश्चैतावयोधयत् ॥	SV-01-19-215-065c
ततोऽश्मवर्षं सुमहद्व्यसृजत्पाकशासनः ।	SV-01-19-215-066a
भूय एव तदा वीर्यं जिज्ञासुस्सव्यसाचिनः ॥	SV-01-19-215-066c
तच्छैरर्जुनो वर्षं प्रतिजघ्नेऽत्यमर्षणः ॥	SV-01-19-215-067ac
विफलं क्रियमाणं तत्सम्प्रेक्ष्य च शतक्रतुः ।	SV-01-19-215-068a
भूयस्संवर्धयामास तद्वर्षं देवराडपि ॥	SV-01-19-215-068c
सोऽश्मवर्षं महावेगैरिषुभिः पाकशासनिः ।	SV-01-19-215-069a
विलयं गमयामास हर्षयन्पितरं तथा ॥	SV-01-19-215-069c
समुत्क्षिप्य तु पाणिभ्यां मन्दराच्छिखरं महत् ।	SV-01-19-215-070a
सद्रुमं व्यसृजच्छक्रो जिघांसुः पाण्डुनन्दनम् ॥	SV-01-19-215-070c
ततोऽर्जुनो वेगवद्भिर्ज्वलितानलसन्निभैः ।	SV-01-19-215-071a
बाणैर्विध्वंसयामास गिरेश्शृङ्गं सहस्रशः ॥	SV-01-19-215-071c
गिरेर्विशीर्यमाणस्य तस्य रूपं तदा बभौ ।	SV-01-19-215-072a
सार्कचन्द्रग्रहस्येव नभसः प्रविशीर्यतः ॥	SV-01-19-215-072c
तेन चापतता देशे शैलेन महता भृशम् ।	SV-01-19-215-073a
भूय एव ततस्तत्र प्राणिनां प्राणसंक्षयः ॥	SV-01-19-215-073c
	
	
	
	
	
	
अध्यायः 216	
	
	
	
वैशम्पायनः	SV-01-20-216-001
तथा शैलनिपातेन धर्षिताः खाण्डवालयाः ।	SV-01-20-216-001a
दानवा राक्षसा नागास्तरक्ष्वृक्षवनौकसः ॥	SV-01-20-216-001c
द्विपाः प्रभिन्नाश्शार्दूलाः सिंहाः केसरिणस्तथा ।	SV-01-20-216-002a
मृगाश्च महिषाश्चैव शतशः पक्षिणस्तथा ॥	SV-01-20-216-002c
समुद्विग्ना विससृपुस्तथाऽन्या भूतजातयः ॥	SV-01-20-216-002e
तं दावं समुदैक्षन्त कृष्णं चाभ्युद्यतायुधम् ।	SV-01-20-216-003a
उत्पातितेन शब्देन त्रासिता इव चाभवन् ॥	SV-01-20-216-003c
स्वतेजोभास्वरं चक्रमुत्ससर्जातिवेगवत् ।	SV-01-20-216-004a
तेनार्ता जातयः क्षुद्रास्सदानवनिशाचराः ॥	SV-01-20-216-004c
निकृत्ताश्शतशस्सर्वा निपेतुरनले क्षणात् ॥	SV-01-20-216-005ac
न्यपतन् राक्षसास्तत्र कृष्णचक्रविदारिताः ।	SV-01-20-216-006a
वसारुधिरसम्पृक्तास्सन्ध्यायामिव तोयदाः ॥	SV-01-20-216-006c
पिशाचान्पक्षिणो नागान्पशूंश्चैव सहस्रशः ।	SV-01-20-216-007a
निघ्नंश्चरति वार्ष्णेयः कालवत्तत्र भारत ॥	SV-01-20-216-007c
क्षिप्तं क्षिप्तं पुनश्चक्रं कृष्णस्यामिततेजसः ।	SV-01-20-216-008a
हत्वाऽनेकानि सत्वानि पाणिमेति पुनः पुनः ॥	SV-01-20-216-008c
तथा तु निघ्नतस्तस्य सर्वभूतानि भारत ।	SV-01-20-216-009a
बभूव रूपमत्युग्रं सर्वभूतात्मनस्तदा ॥	SV-01-20-216-009c
समेतानां च देवानां दानवानां च सर्वशः ।	SV-01-20-216-010a
विजेता नाभवत्कश्चित्कृष्णपाण्डवयोर्मृधे ॥	SV-01-20-216-010c
तयोर्बलात्परित्रातुं तं च दावं यदा सुराः ।	SV-01-20-216-011a
ना शक्नुवञ्छमयितुं तदाऽभूवन्पराङ्मुखाः ॥	SV-01-20-216-011c
शतक्रतुस्तु सम्प्रेक्ष्य विमुखान्देवतागणान् ।	SV-01-20-216-012a
बभूवावस्थितः प्रीतः प्रशंसन्कृष्णपाण्डवौ ॥	SV-01-20-216-012c
विनिवृत्तेषु देवेषु वागुवाचाशरीरिणी ।	SV-01-20-216-013a
शतक्रतुमभिप्रेक्ष्य तदा गम्भीरनिस्स्वना ॥	SV-01-20-216-013c
आकाशवाणी	SV-01-20-216-014
न ते सखा सन्निहितस्तक्षको पन्नगोत्तमः ।	SV-01-20-216-014a
दाहकाले खाण्डवस्य कुरुक्षेत्रं गतो ह्यसौ ॥	SV-01-20-216-014c
न च शक्यौ त्वया जेतुं युद्धेऽस्मिन् समवस्थितैः ।	SV-01-20-216-015a
वासुदेवार्जुनौ शक्र निबोधेदं वचो मम ।	SV-01-20-216-015c
नरनारायणावेतौ तावेतौ लोकभावनौ ॥	SV-01-20-216-015e
भवानप्यभिजानाति यद्वीर्यौ यत्पराक्रमौ ॥	SV-01-20-216-016ac
नैतौ शक्यौ दुराधर्षौ विजेतुममरैरपि ।	SV-01-20-216-017a
अपि सर्वेषु लोकेषु पुराणावृषिसत्तमौ ॥	SV-01-20-216-017c
पूजनीयतमावेतावपि सर्वैस्सुरासुरैः ।	SV-01-20-216-018a
यक्षराक्षसगन्धर्वनरकिन्नरपन्नगैः ॥	SV-01-20-216-018c
तस्मादितस्सुरैस्सार्धं गन्तुमर्हसि वासव ।	SV-01-20-216-019a
दिष्टं चाप्यनुपश्यैतत्खाण्डवस्य विनाशनम् ॥	SV-01-20-216-019c
वैशम्पायनः	SV-01-20-216-020
इति वाक्यमुपश्रुत्य तथ्यमित्यमरेश्वरः ।	SV-01-20-216-020a
क्रोधामर्षौ समुत्सृज्य सम्प्रतस्थे दिवं तदा ॥	SV-01-20-216-020c
सम्प्रस्थितं महात्मानं सर्व एव दिवौकसः ।	SV-01-20-216-021a
त्वरितास्सहिता राजन्ननुजग्मुश्शतक्रतुम् ॥	SV-01-20-216-021c
देवराजं तदा यान्तं सह देवैरवेक्ष्य तु ।	SV-01-20-216-022a
वासुदेवार्जुनौ वीरौ सिंहनादं विनेदतुः ॥	SV-01-20-216-022c
देवराजे गते राजन्प्रहृष्टौ कृष्णपाण्डवौ ।	SV-01-20-216-023a
निर्विशङ्कौ पुनर्दावं दाहयामासतुस्तदा ॥	SV-01-20-216-023c
स मारुत इवाभ्राणि नाशयित्वाऽर्जुनस्सुरान् ।	SV-01-20-216-024a
व्यधमच्छरसम्पातैः प्राणिनः खाण्डवालयान् ॥	SV-01-20-216-024c
न च स्म किञ्चिच्छक्तोऽभूत् भूतं निश्चरितुं ततः ।	SV-01-20-216-025a
सञ्छाद्यमानमिषुभिरस्यता सव्यसाचिना ॥	SV-01-20-216-025c
नाशकंश्चापि भूतानि महान्त्यपि रणेऽर्जुनम् ।	SV-01-20-216-026a
निरीक्षितुममोघेषुं करिष्यन्ति कुतो रणम् ॥	SV-01-20-216-026c
शतेनैकं च विव्याध शतं चैकेन पत्रिणा ।	SV-01-20-216-027a
व्यसवस्ते पतन्त्यग्नौ साक्षात्कालहता इव ॥	SV-01-20-216-027c
न चालभन्त ते शर्म रोधस्सु विषमेषु च ।	SV-01-20-216-028a
पितृदेवनिवासेषु सन्तापश्चोपजायते ॥	SV-01-20-216-028c
भूतसङ्घसहसस्राणि दीनाश्चक्रुर्महास्वनम् ।	SV-01-20-216-029a
रुरवो वारणाश्चैव तथैव मृगपक्षिणः ॥	SV-01-20-216-029c
तेन शब्देन वित्रेसुर्गङ्गोदधिचरा झषाः ।	SV-01-20-216-030a
अप्सु न व्यचरंश्चैव तथाऽन्ये मृगपक्षिणः ॥	SV-01-20-216-030c
न त्वर्जुनं महाबाहो नापि कृष्णं जगत्पतिम् ।	SV-01-20-216-031a
निरीक्षितुं च शक्नोति कश्चिद्योद्धुं कुतः पुनः ॥	SV-01-20-216-031c
एकायनगता येऽपि न्यविशंस्तत्र केचन ।	SV-01-20-216-032a
राक्षसान् दानवान् नागाञ्जघ्ने चक्रेण तान्हरिः ॥	SV-01-20-216-032c
ते तु भिन्नशिरोदेहाश्चक्रवेगाद्गतासवः ।	SV-01-20-216-033a
पेतुरास्ये महाकायाः दीप्तस्य वसुरेतसः ।	SV-01-20-216-033c
समांसरुधिरौघैश्च मेदौघैश्च समीरिताः ॥	SV-01-20-216-033e
उपर्याकाशगो वह्निर्विधूम इव दृश्यते ।	SV-01-20-216-034a
दीप्ताक्षो दीप्तजिह्वश्च दीप्तव्यात्तमहाननः ॥	SV-01-20-216-034c
दीप्तोर्ध्वकेशः पिङ्गाक्षो विष्वक्प्राणभृतां वरः ॥	SV-01-20-216-035ac
तां स कृष्णार्जुनकृतां सुधां प्राप्य हुताशनः ।	SV-01-20-216-036a
बभूव मुदितस्सद्यः परां निर्वृतिमागतः ॥	SV-01-20-216-036c
तथाऽसुरं मयं नाम तक्षकस्य निवेशनात् ।	SV-01-20-216-037a
विप्रद्रवन्तं सहसा ददर्श मधुसूदनः ॥	SV-01-20-216-037c
तमग्निः प्रार्थयामास दिधक्षुर्वातसारथिः ।	SV-01-20-216-038a
देहवान् वै जटी भूत्वा नदन् स्म जलदो यथा ।	SV-01-20-216-038c
जिघांसुर्वासुदेवस्तं चक्रमुद्यम्य विष्ठितः ॥	SV-01-20-216-038e
स चक्रमुद्यतं दृष्ट्वा दिधक्षुं च हुताशनम् ।	SV-01-20-216-039a
अभिधायार्जुनेत्येवं मयश्चुक्रोश पाण्डवम् ॥	SV-01-20-216-039c
तस्य भीतस्वनं श्रुत्वा मा भैरिति धनञ्जयः ।	SV-01-20-216-040a
प्रत्युवाच मयं पार्थो जीवयन्निव भारत ॥	SV-01-20-216-040c
यं न भेतव्यमित्याह मयं पार्थो दयापरः ॥	SV-01-20-216-041ac
तं पार्थेनाभये दत्ते नमुचेर्भ्रातरं मयम् ।	SV-01-20-216-042a
न हन्तुमैच्छद्दाशार्हः पावको न ददाह च ॥	SV-01-20-216-042c
तद्वनं पावको धीमान्दिनानि दश पञ्च च ।	SV-01-20-216-043a
ददाह कृष्णपार्थाभ्यां रक्षितः पाकशासनात् ॥	SV-01-20-216-043c
तस्मिन्वने दह्यमाने षडग्निर्न ददाह च ।	SV-01-20-216-044a
अश्वसेनं मयं चैव चतुरश्शार्ङ्गकांस्तथा ॥	SV-01-20-216-044c
जनमेजयः	SV-01-20-216-045
किमर्थं शार्ङ्गकानग्निर्न ददाह तथा गते ।	SV-01-20-216-045a
तस्मिन्वने दह्यमाने ब्रह्मन्नेतत्प्रचक्ष्व मे ॥	SV-01-20-216-045c
नागस्याप्यश्वसेनस्य दानवस्य मयस्य च ।	SV-01-20-216-046a
कारणं कीर्तितं ब्रह्मञ्शार्ङ्गकाणां न कीर्तितम् ॥	SV-01-20-216-046c
तदेतदद्भुतं ब्रह्मञ्शार्ङ्गकाणामनाशनम् ।	SV-01-20-216-047a
कीर्तयस्वाग्निसम्मर्दे कथं ते न विनाशिताः ॥	SV-01-20-216-047c
वैशम्पायनः	SV-01-20-216-048
यदर्थं शार्ङ्गकानग्निर्न ददाह तथा गते ।	SV-01-20-216-048a
तत्ते सम्यग्यथावृत्तं कीर्तयिष्यामि भारत ॥	SV-01-20-216-048c
धर्मज्ञानां मुख्यतमस्तपस्वी संशितव्रतः ।	SV-01-20-216-049a
आसीन्महर्षिश्श्रुतवान्मन्दपाल इति श्रुतः ॥	SV-01-20-216-049c
मार्गं समास्थितो राजन्नृषीणामूर्ध्वरेतसाम् ।	SV-01-20-216-050a
स्वाध्यायवान्धर्मरतस्तपस्वी विजितेन्द्रियः ॥	SV-01-20-216-050c
स गत्वा तपसः पारं देहमुत्सृज्य भारत ।	SV-01-20-216-051a
जगाम पितृलोकाय न लेभे तत्र तत्फलम् ॥	SV-01-20-216-051c
स लोकानफलान्दृष्ट्वा तपसा निर्जितानपि ।	SV-01-20-216-052a
पप्रच्छ धर्मराजस्य समीपस्थान्दिवौकसः ॥	SV-01-20-216-052c
मन्दपालः	SV-01-20-216-053
किमर्थमावृता लोका मयेह तपसाऽर्जिताः ।	SV-01-20-216-053a
किं मया न कृतं तत्र यस्यैतत्कर्मणः फलम् ॥	SV-01-20-216-053c
तत्राहं तत्करिष्यामि यदर्थमिदमावृतम् ।	SV-01-20-216-054a
फलमेतस्य तपसः कथयध्वं दिवौकसः ।	SV-01-20-216-054c
देवाः	SV-01-20-216-054
ऋणिनो मानवा ब्रह्मन् सर्वे जायन्ति तच्छृणु ॥	SV-01-20-216-054e
ब्रह्मचर्येण यज्ञेन प्रजया च न संशयः ।	SV-01-20-216-055a
तदपाक्रियते सर्वं यज्ञेन तपसा सुतैः ॥	SV-01-20-216-055c
तपस्वी यज्ञकृच्चासि न च ते विद्यते प्रजा ।	SV-01-20-216-056a
त इमे प्रसवस्यार्थे तव लोकास्समावृताः ।	SV-01-20-216-056c
प्रजायस्व ततो लोकानुपभोक्तासि शाश्वतान् ॥	SV-01-20-216-057ac
पुन्नाम्नो नरकात्पुत्रस्त्रायते हि पुरा मतम् ।	SV-01-20-216-058a
तस्मादपत्यं सन्ताने यतस्व ब्रह्मसत्तम ॥	SV-01-20-216-058c
वैशम्पायनः	SV-01-20-216-059
स एवमुक्तो धर्मात्मा मन्दपालो महानृषिः ।	SV-01-20-216-059a
क्व नु शीघ्रमपत्यं स्याद्बहुलं चेत्यचिन्तयत् ॥	SV-01-20-216-059c
स चिन्तयन्नभ्यगच्छत्प्रबलप्रसवान्खगान् ।	SV-01-20-216-060a
शार्ङ्गिकां शार्ङ्गको भूत्वा जरितां समुपेयिवान् ॥	SV-01-20-216-060c
स तस्यां जनयामास चतुरश्शार्ङ्गकानृषीन् ।	SV-01-20-216-061a
तानपास्य च तत्रैव जगाम लपितां प्रति ।	SV-01-20-216-061c
बालान्स तानण्डगतान्सह मात्रा मुनिर्वने ॥	SV-01-20-216-061e
तस्मिन्गते महाभागे लपितां प्रति भारत ।	SV-01-20-216-062a
अपत्यस्नेहसंविग्ना जरिता बह्वचिन्तयत् ॥	SV-01-20-216-062c
तेन त्यक्तानसन्त्याज्यानृषीनण्डगतान्वने ।	SV-01-20-216-063a
नाजहात् पुत्रकानार्तान् जरिता खाण्डवे नृप ॥	SV-01-20-216-063c
बभार चैतान्सञ्जातान्स्वप्रीत्या स्नेहवद्द्विज ॥	SV-01-20-216-064ac
ततोऽग्निं खाण्डवं दग्धुमायान्तं दृष्टवानृषिः ।	SV-01-20-216-065a
मन्दपालश्चरंस्तस्मिन्वने लपितया सह ॥	SV-01-20-216-065c
तं सङ्कल्पं विदित्वाऽग्नेर्ज्ञात्वा बालांश्च पुत्रकान् ।	SV-01-20-216-066a
महर्षिर्मन्दपालोऽसौ वह्निं स्तोतुं प्रचक्रमे ॥	SV-01-20-216-066c
सोऽभितुष्टाव विप्रर्षिर्ब्राह्मणो जातवेदसम् ।	SV-01-20-216-067a
पुत्रान् प्रति वदन् भीतो लोकपालं महौजसम् ॥	SV-01-20-216-067c
मन्दपालः	SV-01-20-216-068
त्वमग्ने सर्वलोकानां मुखं त्वमसि हव्यवाट् ।	SV-01-20-216-068a
त्वमन्तस्सर्वभूतानां गूढश्चरसि पावक ॥	SV-01-20-216-068c
त्वामेकमाहुर्मुनयस्त्वामेवाऽऽहुस्त्रिधा पुनः ।	SV-01-20-216-069a
त्वामष्टधा कल्पयित्वा यज्ञवाटमकल्पयन् ।	SV-01-20-216-069c
त्वया सृष्टमिदं सर्वं वदन्ति परमर्षयः ॥	SV-01-20-216-069e
त्वदृते हि जगत्कृत्स्नं सद्यो नश्येद्धुताशन ॥	SV-01-20-216-070ac
तुभ्यं कृत्वा नमो विप्राः स्वकर्मविहितां गतिम् ।	SV-01-20-216-071a
गच्छन्ति सह पत्नीभिस्सुतैरपि च शाश्वतीम् ॥	SV-01-20-216-071c
त्वामग्ने जलदानाहुः खे विषक्तान्सविद्युतः ।	SV-01-20-216-072a
दहन्ति सर्वभूतानि त्वत्तो निष्क्रम्य हायनाः ॥	SV-01-20-216-072c
जातवेदस्त्वयैवेदं विश्वं सृष्टं महाद्युते ।	SV-01-20-216-073a
तवैव कर्म विहितं भूतं सर्वं चराचरम् ॥	SV-01-20-216-073c
त्वयाऽऽपो विहिताः पूर्वं त्वयि सर्वमिदं जगत् ।	SV-01-20-216-074a
त्वयि हव्यं च कव्यं च यथावत्सम्प्रतिष्ठितम् ॥	SV-01-20-216-074c
त्वमेव दहनो देव त्वं धाता त्वं बृहस्पतिः ।	SV-01-20-216-075a
त्वमश्विनौ यमौ मित्रस्सोमस्त्वमसि चानिलः ॥	SV-01-20-216-075c
वैशम्पायनः	SV-01-20-216-076
एवं स्तुतस्तदा तेन मन्दपालेन पावकः ।	SV-01-20-216-076a
तुतोष तस्य नृपते मुनेरमिततेजसः ।	SV-01-20-216-076c
उवाच चैनं प्रीतात्मा किमिष्टं करवाणि ते ॥	SV-01-20-216-076e
तमब्रवीन्मन्दपालः प्राञ्जलिर्हव्यवाहनम् ।	SV-01-20-216-077a
सन्दहन्खाण्डवं दावं मम पुत्रान्विसर्जय ॥	SV-01-20-216-077c
तथेति तत्प्रतिश्रुत्य भगवान्हव्यवाहनः ।	SV-01-20-216-078a
खाण्डवे तेन कालेन प्रजज्वाल दिधक्षया ॥	SV-01-20-216-078c
वैशम्पायनः	SV-01-20-216-079
ततः प्रज्वलिते शुक्रे शार्ङ्गकास्ते सुदुःखिताः ।	SV-01-20-216-079a
बभूवुः परमोद्विग्ना नागच्छन्त परायणम् ॥	SV-01-20-216-079c
निशम्य पुत्रकान्बालान्माता तेषां तपस्विनी ।	SV-01-20-216-080a
जरिता पुत्रशोकार्ता विललाप सुदुःखिता ॥	SV-01-20-216-080c
जरिता	SV-01-20-216-081
अयमग्निर्दहन्कक्षमित आयाति भीषणः ।	SV-01-20-216-081a
जगत्सन्दीपयन्भीमो मम दुःखविवर्धनः ॥	SV-01-20-216-081c
इमे च मां कर्षयन्तीह शिशवो मन्दचेतसः ।	SV-01-20-216-082a
अबर्हाश्चरणैर्हीनाः पूर्वेषां नः परायणाः ॥	SV-01-20-216-082c
त्रासयंश्चायमायाति लेलिहानो महीरुहान् ।	SV-01-20-216-083a
अशक्तिमत्वाच्च सुता न शक्तास्सरणे मम ॥	SV-01-20-216-083c
आदाय तानशक्ताऽस्मि पुत्रांस्तरितुमन्ततः ।	SV-01-20-216-084a
न च त्यक्तुमहं शक्ता हृदयं दूयतीव मे ॥	SV-01-20-216-084c
कं तु त्यजाम्यहं पुत्रं कमादाय व्रजाम्यहम् ।	SV-01-20-216-085a
किं नु मे स्यात् कृतं कृत्वा मन्यध्वं पुत्रकाः कथम् ॥	SV-01-20-216-085c
चिन्तयानाऽपि मोक्षं वै नाधिगच्छामि किञ्चन ।	SV-01-20-216-086a
छादयित्वा हि वो गात्रैः करिष्ये मरणं सह ॥	SV-01-20-216-086c
जरितारौ कुलं ह्येतज्ज्येष्ठे त्वेवं प्रतिष्ठितम् ।	SV-01-20-216-087a
शारिसृक्कः प्रजायेत पितॄणां कुलवर्धनः ॥	SV-01-20-216-087c
स्तम्बमित्रस्तपः कुर्याद्द्रोणो ब्रह्मविदुत्तमः ॥	SV-01-20-216-088ac
इत्येवमुक्त्वा प्रययौ पिता वो निर्घृणः पुरा ।	SV-01-20-216-089a
सहैव चरितुं बालैर्न शक्नोमि तपोवनात् ।	SV-01-20-216-089c
कमुपादाय शक्येयं गन्तुं कष्टाऽऽपदुत्तमा ॥	SV-01-20-216-089e
वैशम्पायनः	SV-01-20-216-090
किं नु कृत्वा कृतं कार्यं भवेदिति च विह्वला ।	SV-01-20-216-090a
नापश्यत्स्वधिया मोक्षं स्वसुतानां तदाऽनलात् ॥	SV-01-20-216-090c
एवं ब्रुवन्तीं शार्ङ्गास्ते प्रत्यूचुश्च स्वमातरम् ।	SV-01-20-216-091a
शार्ङ्गकाः	SV-01-20-216-091
स्नेहमुत्सृज्य मातस्त्वं पत यत्र न हव्यवाट् ॥	SV-01-20-216-091c
अस्मास्विह विनष्टेषु भवितारस्सुतास्तव ।	SV-01-20-216-092a
त्वयि मातर्विनष्टायां न नस्स्यात्कुलसन्ततिः ॥	SV-01-20-216-092c
अन्ववेक्ष्यैतदुभयं क्षेमं स्याद्यत्कुलस्य नः ।	SV-01-20-216-093a
तद्वै कर्तुं परं कामो मातरेष भवेत्तव ॥	SV-01-20-216-093c
मा वै कुलविनाशाय स्नेहं कार्षीस्सुतेषु ते ।	SV-01-20-216-094a
न हीदं कर्म मोघं स्याल्लोककामस्य नः पितुः ॥	SV-01-20-216-094c
जरिता	SV-01-20-216-095
इदमाखोर्बिलं भूमौ वृक्षस्यास्य समीपतः ।	SV-01-20-216-095a
तदाविशध्वं त्वरिता वह्नेरत्र न नो भयम् ॥	SV-01-20-216-095c
ततोऽहं पांसुना छिद्रमपिधास्यामि पुत्रकाः ।	SV-01-20-216-096a
एवं प्रतिकृतं मन्ये ज्वलतः कृष्णवर्त्मनः ॥	SV-01-20-216-096c
तत एष्याम्यतीतेऽग्नौ विहन्तुं पांसुसञ्चयम् ।	SV-01-20-216-097a
रोचतामेष वो योगो विमोक्षाय हुताशनात् ॥	SV-01-20-216-097c
शार्ङ्गकाः	SV-01-20-216-098
अबर्हान्मांसभूतान्नः क्रव्यादाखुर्विनाशयेत् ।	SV-01-20-216-098a
पश्य मातर्भयमिदं न शक्ष्याम निषेवितुम् ॥	SV-01-20-216-098c
कथमग्निर्न नो हन्यात्कथमाखुर्न भक्षयेत् ।	SV-01-20-216-099a
कथं न स्यात्पिता मोघः कथं माता ध्रियेत नः ॥	SV-01-20-216-099c
बिल आखोर्विनाशस्स्यादग्नेराकाशचारिणाम् ।	SV-01-20-216-100a
अन्ववेक्ष्यैतदुभयं श्रेयान्दाहो न भक्षणम् ॥	SV-01-20-216-100c
गर्हितं मरणं नस्स्यादाखुना न तदा बिले ।	SV-01-20-216-101a
शिष्टदृष्टः परित्यागश्शरीरस्य हुताशने ॥	SV-01-20-216-101c
अग्निदाहे तु नियतं ब्रह्मलोके ध्रुवा गतिः ॥	SV-01-20-216-102ac
	
	
	
	
	
अध्यायः 217	
	
	
	
	
जरिता	SV-01-20-217-001
अस्माद्बिलान्निष्पतितमाखुं श्येनो जहार तम् ।	SV-01-20-217-001a
क्षुद्रं गृहीत्वा पादाभ्यां भयं न भविता ततः ॥	SV-01-20-217-001c
शार्ङ्गकाः	SV-01-20-217-002
नापाहृतं वयं विद्मश्श्येनेनाखुं कथञ्चन ।	SV-01-20-217-002a
अन्येऽपि भवितारोऽत्र तेभ्योऽपि भयमेव नः ॥	SV-01-20-217-002c
संशयो वह्निरागच्छेद्दृष्टं वायोर्निवर्तनम् ।	SV-01-20-217-003a
मृत्युर्नो बिलवासिभ्यो भवेन्मातरसंशयः ॥	SV-01-20-217-003c
निःसंशयात्संशयितो मृत्युर्मातर्विशिष्यते ।	SV-01-20-217-004a
चर खे त्वं यथान्यायं पुत्रानाप्स्यसि शोभनान् ॥	SV-01-20-217-004c
जरिता	SV-01-20-217-005
अहं वै श्येनमायान्तमद्राक्षं बिलमन्तिकात् ।	SV-01-20-217-005a
सञ्चरन्तं समादाय जहाराखुं बिलाद्बली ॥	SV-01-20-217-005c
तं पतन्तमहं श्येनं त्वरिता पृष्ठमन्वगाम् ।	SV-01-20-217-006a
आशिषोऽस्य प्रयुञ्जाना हरतो मूषिकं बिलात् ॥	SV-01-20-217-006c
यो नो द्वेष्टारमादाय श्येनराज प्रधावसि ।	SV-01-20-217-007a
भव त्वं दिवमास्थाय निरमित्रो हिरण्मयः ॥	SV-01-20-217-007c
स यदा भक्षितस्तेन क्षुधितेन पतत्रिणा ।	SV-01-20-217-008a
तदाऽहं तमनुज्ञाप्य प्रत्युपायां पुनर्गृहम् ॥	SV-01-20-217-008c
प्रविशध्वं बिलं पुत्रा विस्रब्धा नास्ति वो भयम् ।	SV-01-20-217-009a
श्येनेन मम पश्यन्त्या हृत आखुरसंशयम् ॥	SV-01-20-217-009c
शार्ङ्गकाः	SV-01-20-217-010
न विद्महे वयं मातर्हृतमाखुमितः पुरा ।	SV-01-20-217-010a
अविज्ञाय न शक्ष्यामः प्रवेष्टं विवरं भुवः ॥	SV-01-20-217-010c
जरिता	SV-01-20-217-011
अहं तमभिजानामि हृतं श्येनेन मूषिकम् ।	SV-01-20-217-011a
अत एव भयं नास्ति क्रियतां वचनं मम ॥	SV-01-20-217-011c
शार्ङ्गकाः	SV-01-20-217-012
न त्वं मिथ्योपचारेण मोक्षयेथा भयाद्धि नः ।	SV-01-20-217-012a
समाकुलेषु ज्ञानेषु न बुद्धिकृतमेव तत् ॥	SV-01-20-217-012c
न चोपकृतमस्माभिर्न चास्मान्वेत्थ ये वयम् ।	SV-01-20-217-013a
पीड्यमाना स्मरस्यास्मान्का सती के वयं तव ॥	SV-01-20-217-013c
तरुणी दर्शनीयाऽसि समर्था भर्तुरेषणे ।	SV-01-20-217-014a
अनुगच्छस्व भर्तारं पुत्राँल्लप्स्यसि शोभने ॥	SV-01-20-217-014c
वयमग्निं समाविश्य लोकान्प्राप्स्यामहे शुभे ।	SV-01-20-217-015a
अथास्मान्न दहेदग्निरम्बाऽभूः पुनरेव नः ॥	SV-01-20-217-015c
वैशम्पायनः	SV-01-20-217-016
एवमुक्ता ततश्शार्ङ्गी पुत्रानुत्सृज्य खाण्डवे ।	SV-01-20-217-016a
जगाम त्वरिता देशं क्षेममग्नेरनाश्रयम् ॥	SV-01-20-217-016c
ततस्तीक्ष्णार्चिरभ्यागाज्ज्वलितो हव्यवाहनः ।	SV-01-20-217-017a
यत्र शार्ङ्गा बभूवुस्ते मन्दपालस्य पुत्रकाः ॥	SV-01-20-217-017c
ततस्तं ज्वलितं दृष्ट्वा ज्वलनं ते विहङ्गमाः ।	SV-01-20-217-018a
व्यथिताः करुणा वाचश्श्रावयामासुरन्तिकात् ।	SV-01-20-217-018c
जरितारिस्ततो वाक्यं श्रावयामास पावकम् ॥	SV-01-20-217-018e
जरितारिः	SV-01-20-217-019
पुरतः कृच्छ्रकालस्य धीमाञ्जागर्ति पूरुषः ।	SV-01-20-217-019a
स कृच्छ्रकालं सम्प्रेक्ष्य व्यथां नैवैति कर्हिचित् ॥	SV-01-20-217-019c
यस्तु कृच्छ्रमसम्प्राप्तं विनावबुध्यते ।	SV-01-20-217-020a
स कृच्छ्रकाले व्यथितो न श्रेयो विन्दते महत् ॥	SV-01-20-217-020c
शारिसृक्वः	SV-01-20-217-021
वीरस्त्वमसि मेधावी प्राणकृच्छ्रमिदं च नः ।	SV-01-20-217-021a
नमस्तेऽस्तु बहूनां हि भवत्येको गुणाधिकः ॥	SV-01-20-217-021c
स्तम्बमित्रः	SV-01-20-217-022
ज्येष्ठस्त्राता भवति वै ज्येष्ठो मुञ्चति कृच्छ्रतः ।	SV-01-20-217-022a
ज्येष्ठश्चेन्न प्रजानाति कनीयान्किं करिष्यति ॥	SV-01-20-217-022c
द्रोणः	SV-01-20-217-023
हिरण्यरेतास्त्वरितो ज्वलन्नायाति नः क्षयम् ।	SV-01-20-217-023a
सप्तजिह्वोऽनलः क्रूरो लेलिहानो विसर्पति ॥	SV-01-20-217-023c
वैशम्पायनः	SV-01-20-217-024
एवमुक्तो भ्रातृभिस्तु जरितारिर्विभावसुम् ।	SV-01-20-217-024a
तुष्टाव प्राञ्जलिर्भूत्वा यथा तच्छृणु पार्थिव ॥	SV-01-20-217-024c
जरितारिः	SV-01-20-217-025
आत्माऽसि वायोर्ज्वलन शरीरमसि वीरुधाम् ।	SV-01-20-217-025a
योनिरापश्च ते शुक्र योनिस्त्वमसि चाम्भसः ॥	SV-01-20-217-025c
ऊर्ध्वं चाधश्च गच्छन्ति विसर्पन्ति च शाश्वताः ।	SV-01-20-217-026a
अर्चिषस्ते महावीर्य रश्मयस्सवितुर्यथा ॥	SV-01-20-217-026c
शारिसृक्वः	SV-01-20-217-027
माता प्रपन्ना पितरं न विद्मः पक्षा जाता नै नो धूमकेतो ।	SV-01-20-217-027a
न नस्त्राता विद्यते वै त्वदन्यस्तस्मादस्मान् परिपाह्येकवीर ॥	SV-01-20-217-027c
यदग्ने ते शिवं रूपं ये च ते सप्त हेतयः ।	SV-01-20-217-028a
तेन नः परिरक्षेथाः पीडिताञ्छरणैषिणः ॥	SV-01-20-217-028c
त्वमेवैकस्तपसे जप्तवेदो नान्यस्तप्ता विद्यते गोषु देव ।	SV-01-20-217-029a
ऋषीनस्मान्बालकान्पालयस्व परेणास्मान्प्रेहि वै हव्यवाह ॥	SV-01-20-217-029c
स्तम्बमित्रः	SV-01-20-217-030
सर्वमग्ने त्वमेवैकस्त्वयि सर्वमिदं जगत् ।	SV-01-20-217-030a
त्वं धारयसि भूतानि भुवनं त्वं बिभर्षि च ॥	SV-01-20-217-030c
द्रोणः	SV-01-20-217-031
त्वमग्निर्हव्यवाहस्त्वं त्वमेव परमा गतिः ।	SV-01-20-217-031a
मनीषिणस्त्वां यजन्ते बहुधा चैकधाऽपि च ॥	SV-01-20-217-031c
सृष्ट्वा लोकांस्त्रीनिमान्हव्यवाह काले प्राप्ते पचसि पुनस्समिद्धः ।	SV-01-20-217-032a
त्वं सर्वस्य भुवनस्य प्रसूतिस्त्वमेवाग्ने भवसि पुनः प्रतिष्ठा ॥	SV-01-20-217-032c
त्वमन्नं प्राणिनां भुङ्क्षे अन्तर्भूतो जगत्पते ।	SV-01-20-217-033a
नित्यप्रवृद्धः पचसि त्वयि सर्वं प्रतिष्ठितम् ॥	SV-01-20-217-033c
सूर्यो भूत्वा रश्मिभिर्जातवेदो भूमेरम्भो भूमिजातान् रसांश्च ।	SV-01-20-217-034a
विश्वं चादाय पुनरुत्सृज्य काले सृष्ट्वा वृष्ट्या भावयसीह शुक्र ॥	SV-01-20-217-034c
त्वत्त एताः पुनश्शुक्र वीरुधो हरितच्छदाः ।	SV-01-20-217-035a
जायन्ते पुष्करिण्यश्च सुभद्रश्च महोदधिः ॥	SV-01-20-217-035c
शोभनं सद्म तिग्मांशो वरुणस्य परायणम् ।	SV-01-20-217-036a
शिवस्त्राता भवास्माकं माऽस्मानद्य विनाशय ॥	SV-01-20-217-036c
पिङ्गलाक्ष हयग्रीव कृष्णवर्त्मन्हुताशन ।	SV-01-20-217-037a
परेण प्रेहि मुञ्चास्मान् सागरस्य गृहानिव ॥	SV-01-20-217-037c
वैशम्पायनः	SV-01-20-217-038
एवमुक्तो जातवेदा द्रोणेनाक्लिष्टकर्मणा ।	SV-01-20-217-038a
द्रोणमाह प्रतीतात्मा मन्दपालप्रतिज्ञया ॥	SV-01-20-217-038c
अग्निः	SV-01-20-217-039
ऋषिर्द्रोणस्त्वमसि वै ब्रह्मैतद्व्याहृतं त्वया ।	SV-01-20-217-039a
ईप्सितं ते करिष्यामि न च ते विद्यते भयम् ॥	SV-01-20-217-039c
मन्दपालेन वै यूयं मम पूर्वं निवेदिताः ।	SV-01-20-217-040a
वर्जयेः पुत्रकान्मह्यं दहन्दावमिति स्म ह ॥	SV-01-20-217-040c
तस्य तद्वचनं तस्य त्वया यच्चेह भाषितम् ।	SV-01-20-217-041a
उभयं मे गरीयस्तु ब्रूहि किं करवाणि ते ॥	SV-01-20-217-041c
भृशं प्रीतोऽस्मि भद्रं ते ब्रह्मन् स्तोत्रेण ते विभो ॥	SV-01-20-217-042ac
द्रोणः	SV-01-20-217-043
इमे मार्जारकाश्शुक्र नित्यमुद्वेजयन्ति नः ।	SV-01-20-217-043a
एतान्कुरुष्व दंष्ट्रासु हव्यवाट् त्वं सबान्धवान् ॥	SV-01-20-217-043c
वैशम्पायनः	SV-01-20-217-044
तथा तत्कृतवानग्निरभ्यनुज्ञाय शार्ङ्गकान् ।	SV-01-20-217-044a
ददाह खाण्डवं सर्वं समिद्धो जनमेजय ॥	SV-01-20-217-044c
	
	
	
	
	
अध्यायः 218	
	
	
	
वैशम्पायनः	SV-01-20-218-001
मन्दपालोऽपि कौरव्य चिन्तयानस्सुतान्सदा ।	SV-01-20-218-001a
उक्तवानप्यशीतांशुं स नैव स्म न तप्यते ।	SV-01-20-218-001c
स तप्यमानः पुत्रार्थे लपितामिदमब्रवीत् ॥	SV-01-20-218-001e
मन्दपालः	SV-01-20-218-002
कथं नु शक्ताः पतने लपिते मम पुत्रकाः ।	SV-01-20-218-002a
वर्धमाने हुतवहे वाते शीघ्रं प्रवायति ॥	SV-01-20-218-002c
असमर्था विमोक्षाय भविष्यन्ति ममाऽऽत्मजाः ॥	SV-01-20-218-003ac
कथं नु शक्ता त्राणाय माता तेषां तपस्विनी ।	SV-01-20-218-004a
भविष्यत्यसुखाविष्टा पुत्रत्राणमपश्यती ॥	SV-01-20-218-004c
कथं सञ्चरणेऽशक्तान् पतने च ममाऽऽत्मजान् ।	SV-01-20-218-005a
सन्तप्यमाना भीता वा गमनायाभिधावती ॥	SV-01-20-218-005c
जरितारिः कथं पुत्रश्शारिसृक्वः कथं च मे ।	SV-01-20-218-006a
स्तम्बमित्रः कथं द्रोणः कथं सा च तपस्विनी ॥	SV-01-20-218-006c
वैशम्पायनः	SV-01-20-218-007
लालप्यमानं तमृषिं मन्दपालं तथा वने ।	SV-01-20-218-007a
लपिता प्रत्युवाचेदं सासूयमिव भारत ॥	SV-01-20-218-007c
लपिता	SV-01-20-218-008
न ते पुत्रेष्ववेक्षाऽस्ति यानृषीनुक्तवानसि ।	SV-01-20-218-008a
तेजस्विनो वीर्यवन्तो न तेषां ज्वलनाद्भयम् ॥	SV-01-20-218-008c
दावाग्नेः परिदत्ताश्च त्वया हि मम सन्निधौ ।	SV-01-20-218-009a
प्रतिश्रुतं तथा तेन ज्वलनेन महात्मना ॥	SV-01-20-218-009c
लोकपालोऽनृतां वाचं न च वक्ता कथञ्चन ।	SV-01-20-218-010a
समर्थस्त्वं च वक्ता वै न हि ते स्वस्ति मानसम् ॥	SV-01-20-218-010c
तामेव तु ममामित्रां चिन्तयन्परितप्यसे ।	SV-01-20-218-011a
ध्रुवं मयि न ते स्नेहो यथा तस्यां पुराऽभवत् ॥	SV-01-20-218-011c
न हि पक्षवता भाव्यं निस्स्नेहेन सुहृज्जने ।	SV-01-20-218-012a
पीड्यमान उपस्प्रष्टुं शक्यो नाऽऽत्मा कथञ्चन ॥	SV-01-20-218-012c
गच्छ त्वं जरितामेव यस्यार्थे परितप्यसे ।	SV-01-20-218-013a
चरिष्याम्यद्य चैवैका यथा कापुरुषे रता ॥	SV-01-20-218-013c
मन्दपालः	SV-01-20-218-014
नाहमेवं चरे लोके यथा त्वमभिमन्यसे ।	SV-01-20-218-014a
अपत्यहेतोर्विचरे तच्च कृच्छ्रतरं मम ॥	SV-01-20-218-014c
भूतं हित्वा भविष्यं वै यो रमेत स मन्दधीः ।	SV-01-20-218-015a
अवमत्य तथा लोकान् यथेच्छसि तथा कुरु ॥	SV-01-20-218-015c
एष हि ज्वलमानोऽग्निर्लेलिहानो महीरुहान् ।	SV-01-20-218-016a
द्वेष्यं हि हृदि सन्तापं जनयत्यशिवं मम ॥	SV-01-20-218-016c
वैशम्पायनः	SV-01-20-218-017
तस्माद्देशादतिक्रान्ते ज्वलने जरिता ततः ।	SV-01-20-218-017a
जगाम पुत्रकानेव जरिता पुत्रगृद्धिनी ॥	SV-01-20-218-017c
सुतान्कुशलिनः सर्वान् विमुक्ताञ्जातवेदसः ।	SV-01-20-218-018a
रोरूयमाणान्कृपणान् सुतान् दृष्टवती वने ॥	SV-01-20-218-018c
न श्रद्धेयं ततस्तेषां दर्शनं सा पुनः पुनः ।	SV-01-20-218-019a
एकैकशश्च पुत्रांस्तान्क्रोशमानाऽन्वपद्यत ।	SV-01-20-218-019c
जरिता तु परिष्वज्य पुत्रस्नेहाच्चुचुम्ब ह ॥	SV-01-20-218-019e
ततोऽभ्यगच्छत्सहसा मन्दपालोऽपि भारत ।	SV-01-20-218-020a
अथ ते सर्व एवैनं नाभ्यनन्दन्त वै सुताः ॥	SV-01-20-218-020c
गुरुत्वान्मन्दपालस्य तपसश्च विशेषतः ।	SV-01-20-218-021a
अभिवादयामहे सर्वे जातपक्षाः प्रसादतः ॥	SV-01-20-218-021c
एवमुक्तवतां तेषां प्रतिनन्द्य महातपाः ।	SV-01-20-218-022a
परिष्वज्य च तान्सर्वान् मूर्ध्न्युपाघ्राय बालकान् ॥	SV-01-20-218-022c
पुत्रस्पर्शात्तु या प्रीतिस्तामवाप स गौतमः ॥	SV-01-20-218-023ac
लालप्यमानमेकैकं जरितां च पुनः पुनः ।	SV-01-20-218-024a
उच्यते वचनं किञ्चिन्न स्म तैस्साध्वसाधु वा ॥	SV-01-20-218-024c
मन्दपालः	SV-01-20-218-025
ज्येष्ठस्सुतस्ते कतमस्तदनुज्येष्ठ एव च ।	SV-01-20-218-025a
मध्यमः कतमः पुत्रः कनीयान्कतमश्च ते ॥	SV-01-20-218-025c
एवं ब्रुवन्तं दुःखार्तं किं मां न प्रतिभाषसे ।	SV-01-20-218-026a
कृतवानस्मि हव्याशे नैव शान्तिमितो लभे ।	SV-01-20-218-026c
वैशम्पायनः	SV-01-20-218-026
एवं जरां तु तां पत्नीं मन्दपालस्तदाऽस्पृशत् ॥	SV-01-20-218-026e
जरिता	SV-01-20-218-027
किं नु ज्येष्ठसुते कार्यं किमनन्तरजेन वा ।	SV-01-20-218-027a
किं च ते मध्यमे कार्यं किं कनिष्ठे तपस्विनि ॥	SV-01-20-218-027c
यत्र मां सर्वतो हीनामुत्सृज्यासि गतः पुरा ।	SV-01-20-218-028a
तामेव लपितां गच्छ तरुणीं चारुहासिनीम् ॥	SV-01-20-218-028c
मन्दपालः	SV-01-20-218-029
न स्त्रीणां विद्यते किञ्चिदन्यत्र पुरुषान्तरात् ।	SV-01-20-218-029a
सापत्नकमृते लोके भवितव्यं हि तत्तथा ॥	SV-01-20-218-029c
सुव्रता चापि कल्याणी सर्वलोकपरिश्रुता ।	SV-01-20-218-030a
अरुन्धती पर्यशङ्कद्वसिष्ठमृषिसत्तमम् ॥	SV-01-20-218-030c
विशुद्धभावमत्यन्तं सदा प्रियहिते रतम् ।	SV-01-20-218-031a
सप्तर्षिमध्यगं विप्रमवमेने च तं मुनिम् ॥	SV-01-20-218-031c
अपध्याता च सा तेन ततो धूम्रारुणाकृतिः ।	SV-01-20-218-032a
लक्ष्यालक्ष्या नाभिरूपा निमित्तमिव पश्यति ॥	SV-01-20-218-032c
अपत्यहेतोस्सम्प्राप्तं तथा त्वमपि मामिह ।	SV-01-20-218-033a
इष्टमेवं गतं हित्वा सा तथैव च वर्तसे ॥	SV-01-20-218-033c
न वै भार्येति विश्वासः कार्यः पुंसा कथञ्चन ।	SV-01-20-218-034a
न हि कार्यमनुध्याति भार्या पुत्रवती सती ॥	SV-01-20-218-034c
वैशम्पायनः	SV-01-20-218-035
ततस्ते सर्व एवैनं पुत्रास्सम्यगुपासते ।	SV-01-20-218-035a
स च तानात्मजान् राजन्नाश्वासयितुमारभत् ॥	SV-01-20-218-035c
मन्दपालः	SV-01-20-218-036
युष्माकं परिरक्षार्थं विज्ञप्तो ज्वलनो मया ।	SV-01-20-218-036a
अग्निना च तथेत्येवं पूर्वमेव प्रतिश्रुतम् ॥	SV-01-20-218-036c
अग्नेर्वचनमादाय मातुर्धर्मज्ञतां च वः ।	SV-01-20-218-037a
युष्माकं च परं वीर्यं पूर्वं नाहमिहागतः ॥	SV-01-20-218-037c
न सन्तापो हि वः कार्यः पुत्रका मरणं प्रति ।	SV-01-20-218-038a
ऋषीन्वेद हुताशोऽपि ब्रह्मैतद्विदितं च वः ॥	SV-01-20-218-038c
वैशम्पायनः	SV-01-20-218-039
एवमाश्वास्य पुत्रांश्च भार्यामादाय भारत ।	SV-01-20-218-039a
मन्दपालस्ततो देशादन्यं देशं जगाम ह ॥	SV-01-20-218-039c
भगवानापि तिग्मांशुस्समिद्धः खाण्डवं वनम् ।	SV-01-20-218-040a
ददाह परमप्रीतः कृष्णाभ्यां परिरक्षितः ॥	SV-01-20-218-040c
वसामेदोवहाः कुल्यास्तत्र पीत्वा च पावकः ।	SV-01-20-218-041a
अगच्छत् परमां तृप्तिं दर्शयामास चार्जुनम् ॥	SV-01-20-218-041c
ततोऽन्तरिक्षाद्भगवानवतीर्य शतक्रतुः ।	SV-01-20-218-042a
मरुत्परिवृतः पार्थं माधवं चाब्रवीदिदम् ॥	SV-01-20-218-042c
इन्द्रः	SV-01-20-218-043
कृतं युवाभ्यां कर्मेदममरैरपि दुष्करम् ।	SV-01-20-218-043a
वरान्वृणीतं तुष्टोऽस्मि दुर्लभानप्यमानुषान् ॥	SV-01-20-218-043c
वैशम्पायनः	SV-01-20-218-044
पार्थस्तु वरयामास शक्रादस्त्राणि सर्वशः ।	SV-01-20-218-044a
प्रदातुं तच्च शक्रस्तु ददौ कालं च कर्म च ॥	SV-01-20-218-044c
इन्द्रः	SV-01-20-218-045
यदा प्रसन्नो भगवान्महादेवो भविष्यति ।	SV-01-20-218-045a
तदा तुभ्यं प्रदास्यामि पाण्डवास्त्राणि सर्वशः ॥	SV-01-20-218-045c
अहमेव च तं कालं वेत्स्यामि कुरुनन्दन ।	SV-01-20-218-046a
तपसा महता चापि तव दास्यामि तानहम् ॥	SV-01-20-218-046c
आग्नेयानि च सर्वाणि वायव्यानि धनञ्जय ।	SV-01-20-218-047a
मदीयानि च सर्वाणि ग्रहीष्यसि धनञ्जय ॥	SV-01-20-218-047c
वैशम्पायनः	SV-01-20-218-048
वासुदेवोऽपि पार्थेन प्रीतिं वव्रे च शाश्वतीम् ।	SV-01-20-218-048a
ददौ च तस्मै देवेन्द्रस्तं वरं प्रीतिमांस्तदा ॥	SV-01-20-218-048c
पावकश्चापि तं दावं दग्ध्वा समृगपक्षिणम् ।	SV-01-20-218-049a
अहोभिरेकविंशद्भिर्विरराम सुतर्पितः ॥	SV-01-20-218-049c
जग्ध्वा मांसानि पीत्वा च मेदांसि रुधिराणि च ।	SV-01-20-218-050a
युक्तः परमया प्रीत्या तावुवाच विशाम्पते ॥	SV-01-20-218-050c
अग्निः	SV-01-20-218-051
युवाभ्यां पुरुषाग्र्याभ्यां तर्पितोऽस्मि यथासुखम् ।	SV-01-20-218-051a
अनुजानामि वां वीरौ भविता यत्र वाञ्छितम् ॥	SV-01-20-218-051c
एवं तौ समनुज्ञातौ पावकेन महात्मना ।	SV-01-20-218-052a
अर्जुनो वासुदेवश्च दानवश्च मयस्तथा ॥	SV-01-20-218-052c
परिक्रम्य ततस्सर्वे त्रयोऽपि भरतर्षभ ।	SV-01-20-218-053a
रमणीये नदीकूले सहितास्समुपाविशन् ॥	SV-01-20-218-053c
